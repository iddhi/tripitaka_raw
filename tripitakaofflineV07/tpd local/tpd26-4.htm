<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๖-๔ สุตตันตปิฎกที่ ๑๘ ขุททกนิกาย วิมาน เปตวัตถุ เถรคาถา เถรีคาถา</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๖-๔ สุตตันตปิฎกที่ ๑๘ ขุททกนิกาย<br>
  วิมาน เปตวัตถุ เถรคาถา เถรีคาถา<br>
  <br>
พระสุตตันตปิฎก<br>
ขุททกนิกาย เถรคาถา<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p>
<hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๗. ภัททิยกาฬิโคธาปุตตเถรคาถา<br>
  [๘๔๗] ฯลฯ ถือการเที่ยวบิณฑบาตตามลำดับตรอกเป็นวัตร<br>
  มีความเพียรต่อเนื่อง ฯลฯ<br>
  [๘๔๘] ฯลฯ ถือการฉันหนเดียวเป็นวัตร มีความเพียรต่อเนื่อง ฯลฯ<br>
  [๘๔๙] ฯลฯ ถือการฉันในบาตรเป็นวัตร มีความเพียรต่อเนื่อง ฯลฯ<br>
  [๘๕๐] ฯลฯ ถือการห้ามอาหารที่เขานำมาถวายภายหลังฉันเป็นวัตร<br>
  มีความเพียรต่อเนื่อง ฯลฯ<br>
  [๘๕๑] ฯลฯ ถือการอยู่ป่าเป็นวัตร มีความเพียรต่อเนื่อง ฯลฯ<br>
  [๘๕๒] ฯลฯ ถือการอยู่โคนไม้เป็นวัตร มีความเพียรต่อเนื่อง ฯลฯ<br>
  [๘๕๓] ฯลฯ ถือการอยู่กลางแจ้งเป็นวัตร มีความเพียรต่อเนื่อง ฯลฯ<br>
  [๘๕๔] ฯลฯ ถือการอยู่ป่าช้าเป็นวัตร มีความเพียรต่อเนื่อง ฯลฯ<br>
  [๘๕๕] ฯลฯ ถือการอยู่ในเสนาสนะตามที่ท่านจัดให้เป็นวัตร<br>
  มีความเพียรต่อเนื่อง ฯลฯ<br>
  [๘๕๖] ฯลฯ ถือการนั่งเป็นวัตร มีความเพียรต่อเนื่อง ฯลฯ<br>
  [๘๕๗] ฯลฯ มีความปรารถนาน้อย มีความเพียรต่อเนื่อง ฯลฯ<br>
  [๘๕๘] ฯลฯ มีความสันโดษ มีความเพียรต่อเนื่อง ฯลฯ<br>
  [๘๕๙] ฯลฯ ชอบสงัด มีความเพียรต่อเนื่อง ฯลฯ<br>
  [๘๖๐] ฯลฯ ไม่คลุกคลีด้วยหมู่คณะ มีความเพียรต่อเนื่อง ฯลฯ<br>
  [๘๖๑] ข้าพระองค์มีนามว่าภัททิยะ เป็นโอรสของพระนางกาฬิโคธา<br>
  ปรารภความเพียร มีความเพียรต่อเนื่อง<br>
  ยินดีในอาหารที่บิณฑบาตได้มา<br>
  ไม่มีความยึดมั่น เพ่งพินิจอยู่<br>
  [๘๖๒] ข้าพระองค์ได้ละทิ้งจานทองคำลวดลายวิจิตร<br>
  หนักร้อยปละมาใช้แทนบาตรดิน<br>
  นี้เป็นการอภิเษกครั้งที่สอง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๘๑ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๘. อังคุลิมาลเถรคาถา<br>
  [๘๖๓] เมื่อก่อน ข้าพระองค์มีหมู่ทหาร<br>
  ถือดาบคอยคุ้มครองรักษาอยู่ในพระนคร<br>
  ซึ่งมีป้อมและซุ้มประตูอย่างแข็งแรง<br>
  ซึ่งแวดล้อมด้วยกำแพงเป็นวงกลม สูงลิ่ว อยู่อย่างหวาดระแวง<br>
  [๘๖๔] บัดนี้ ข้าพระองค์มีนามว่าภัททิยะ เป็นโอรสของพระนางกาฬิโคธา<br>
  เป็นผู้เจริญ ไม่หวาดระแวง ละความหวาดกลัวภัยเสียได้<br>
  มาสู่ป่า เพ่งพินิจอยู่<br>
  [๘๖๕] ดำรงมั่นอยู่ในกองศีล เจริญสติและปัญญาอยู่<br>
  ได้บรรลุความสิ้นสังโยชน์ทั้งหมดแล้ว โดยลำดับ</p>
<p> ๘. อังคุลิมาลเถรคาถา<br>
  ภาษิตของพระองคุลิมาลเถระ<br>
  (พระองคุลิมาลเถระ ครั้งยังเป็นคฤหัสถ์ ได้กราบทูลพระผู้มีพระภาคด้วยภาษิตว่า)<br>
  [๘๖๖] ท่านสมณะ ท่านยังเดินอยู่ แต่กลับกล่าวว่า เราหยุดแล้ว<br>
  และกล่าวหาเราซึ่งหยุดแล้วว่า ไม่หยุด<br>
  ท่านสมณะ เราขอถามท่านถึงความข้อนี้ที่ว่า<br>
  ท่านหยุดแล้ว แต่เราซิ ไม่หยุด อย่างไรกัน<br>
  (พระผู้มีพระภาคได้ตรัสตอบองคุลิมาลโจรนั้นด้วยพระคาถาว่า)<br>
  [๘๖๗] องคุลิมาล เราได้ละทิ้งโทษทัณฑ์ในสัตว์ทั้งมวลอยู่ทุกเมื่อ<br>
  ส่วนท่านซิไม่สำรวมในสัตว์ทั้งหลาย<br>
  เพราะฉะนั้น เราจึงชื่อว่าหยุดแล้ว<br>
  ส่วนท่านชื่อว่ายังไม่หยุด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๘๒ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๘. อังคุลิมาลเถรคาถา<br>
  (องคุลิมาลโจร กราบทูลว่า)<br>
  [๘๖๘] เป็นเวลานานหนอที่พระองค์ซึ่งเป็นสมณะ<br>
  ที่ชาวโลกพร้อมทั้งเทวโลกบูชา ทรงแสวงหาคุณอันยิ่งใหญ่<br>
  ได้เสด็จพระราชดำเนินมาสู่ป่าใหญ่เพื่ออนุเคราะห์ข้าพระองค์<br>
  ข้าพระองค์นั้น ได้สดับพระพุทธภาษิต<br>
  ซึ่งประกอบด้วยธรรมของพระองค์จะเลิกละบาปตั้งพัน<br>
  (พระสังคีติกาจารย์ ได้รจนา ๒ ภาษิตเหล่านี้ว่า)<br>
  [๘๖๙] ครั้นองคุลิมาลโจรกราบทูลแล้ว<br>
  ก็ได้โยนดาบและอาวุธทิ้งเหวซึ่งทั้งกว้างและลึก<br>
  ได้ถวายบังคมพระยุคลบาทพระสุคต<br>
  ได้ทูลขอบวชกับพระพุทธเจ้า ณ ที่นั้นนั่นเอง<br>
  [๘๗๐] ทันใดนั้นเอง พระพุทธเจ้า ทรงมีพระกรุณา<br>
  ทรงแสวงหาคุณอันยิ่งใหญ่ เป็นศาสดาของชาวโลก<br>
  พร้อมทั้งเทวโลก ได้ตรัสกับองคุลิมาลโจรนั้นว่า<br>
  จงเป็นภิกษุมาเถิด เพียงเท่านี้<br>
  องคุลิมาลโจรนั้น ก็ได้เป็นภิกษุ<br>
  (พระองคุลิมาลเถระเกิดปีติโสมนัส จึงได้กล่าวภาษิตเหล่านี้ว่า)<br>
  [๘๗๑] ผู้ใด ประมาทแล้วในกาลก่อน<br>
  ภายหลัง ไม่ประมาท<br>
  ผู้นั้นย่อมทำโลกนี้ให้สว่างไสว<br>
  ดุจดวงจันทร์พ้นจากเมฆ<br>
  [๘๗๒] บาปกรรมที่ทำไว้ ผู้ใดปิดกั้นเสียได้ ด้วยกุศล<br>
  ผู้นั้น ย่อมทำโลกนี้ให้สว่างไสว<br>
  ดุจดวงจันทร์พ้นจากเมฆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๘๓ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๘. อังคุลิมาลเถรคาถา<br>
  [๘๗๓] ภิกษุใดแลยังหนุ่มแน่น<br>
  ย่อมประกอบขวนขวายในพระพุทธศาสนา<br>
  ภิกษุนั้น ย่อมทำโลกนี้ให้สว่างไสว<br>
  ดุจดวงจันทร์พ้นจากเมฆ<br>
  [๘๗๔] พวกคนที่เป็นข้าศึกกับเรา<br>
  ขอเชิญสดับธรรมกถา<br>
  ขอเชิญปฏิบัติในพระพุทธศาสนา<br>
  ขอเชิญคบค้าสมาคมกับคนที่เป็นสัตบุรุษ<br>
  ซึ่งยึดมั่นแต่ธรรมเท่านั้น<br>
  [๘๗๕] ขอเชิญสดับธรรมของท่านที่กล่าวสรรเสริญความอดทน<br>
  ชอบสรรเสริญความไม่โกรธได้ตามกาล<br>
  และขอเชิญปฏิบัติตามธรรมที่ได้สดับแล้วนั้น<br>
  [๘๗๖] ผู้เป็นข้าศึกกับเรานั้นแล<br>
  อย่าพึงเบียดเบียนเรา หรือสัตว์ไร ๆ อื่นเลย<br>
  พึงถึงความสงบอย่างเยี่ยม<br>
  และพึงรักษาคุ้มครองสัตว์ทั้งมวลเหมือนอาจารย์คุ้มครองศิษย์<br>
  [๘๗๗] พวกคนไขน้ำก็ทำหน้าที่ไขน้ำ<br>
  พวกช่างทำศรก็ดัดลูกศร<br>
  พวกช่างไม้ก็ถากไม้<br>
  พวกบัณฑิตก็ฝึกตน<br>
  [๘๗๘] คนฝึกช้างและคนฝึกม้าบางพวก<br>
  มีท่อนไม้ ขอและแส้จึงจะฝึกได้<br>
  เราพระสัมมาสัมพุทธเจ้าผู้คงที่<br>
  ซึ่งไม่ต้องใช้อาชญา ไม่ต้องใช้ศัสตรา ทรงฝึกได้เลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๘๔ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๘. อังคุลิมาลเถรคาถา<br>
  [๘๗๙] แต่ก่อนเรามีชื่อว่า อหิงสกะ แต่ยังเบียดเบียนอยู่<br>
  วันนี้ เรามีชื่อที่เป็นจริง ไม่เบียดเบียนใคร ๆ เลย<br>
  [๘๘๐] แต่ก่อน เราได้เป็นโจรลือชื่อทั่วไปว่า องคุลิมาล<br>
  ถูกห้วงน้ำใหญ่พัดพาไป<br>
  จนได้มาถึงพระพุทธเจ้าว่าเป็นที่พึ่ง<br>
  [๘๘๑] ครั้งก่อน เรามีมือเปื้อนเลือดลือชื่อทั่วไปว่า องคุลิมาล<br>
  ดูเอาเถิด สรณคมน์๑<br>
  เราถอนตัณหาที่นำไปสู่ภพได้แล้ว<br>
  [๘๘๒] เราได้ทำกรรมอันเป็นเหตุให้ไปทุคติเช่นนั้นไว้มาก<br>
  จึงต้องรับผลกรรม<br>
  บัดนี้ย่อมฉันโภชนะอย่างไม่เป็นหนี้<br>
  [๘๘๓] เหล่าชนพาลที่มีปัญญาทราม<br>
  ย่อมประกอบความประมาทอยู่เนือง ๆ<br>
  ส่วนผู้ที่มีปัญญาย่อมรักษาความไม่ประมาทไว้<br>
  ดุจบุคคลรักษาทรัพย์อันประเสริฐที่สุดไว้<br>
  [๘๘๔] บุคคล อย่าพึงขวนขวายความประมาท<br>
  อย่าขวนขวายหาความสนิทสนมด้วยความยินดีในกาม<br>
  เพราะผู้ที่ไม่ประมาทเพ่งพินิจอยู่<br>
  ย่อมประสบความสุขอย่างยิ่ง<br>
  [๘๘๕] การที่เรามาสำนักพระศาสดาเป็นการดีแล้ว มิใช่ไม่ดี<br>
  การที่เราคิดจะบวชในสำนักพระศาสดานี้ก็มิใช่เป็นการคิดไม่ดี<br>
  นั่นเป็นการเข้าถึงธรรมอย่างประเสริฐ<br>
  ในพระธรรมที่พระศาสดาทรงจำแนกไว้ดีแล้ว<br><br>เชิงอรรถ :<br>
  ๑ การถึงพระพุทธเจ้าเป็นที่พึ่ง (ขุ.เถร.อ. ๒/๘๘๑/๓๖๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๘๕ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๙. อนุรุทธเถรคาถา<br>
  [๘๘๖] การที่เรามายังสำนักพระผู้มีพระภาค<br>
  เป็นการมาดีแล้ว่ไม่ไร้ประโยชน์<br>
  การที่เราคิดจะบวชในสำนักของพระผู้มีพระภาคนี้<br>
  เป็นความคิดไม่เลวเลย<br>
  เราได้บรรลุวิชชา ๓ ได้ทำตามคำสั่งสอนของพระพุทธเจ้าแล้ว<br>
  [๘๘๗] แต่ก่อน เราอยู่ตามป่า ตามโคนไม้ ตามภูเขา ตามถ้ำ<br>
  ทุกหนแห่ง อย่างมีใจหวาดระแวง<br>
  [๘๘๘] พอพระศาสดาทรงอนุเคราะห์แล้ว<br>
  ไม่ต้องตกอยู่ในบ่วงมือมาร จะยืน เดิน นั่ง นอน ก็เป็นสุข<br>
  [๘๘๙] เมื่อก่อน เรามีเชื้อชาติเป็นพราหมณ์<br>
  มีครรภ์เป็นที่ถือปฏิสนธิบริสุทธิ์ทั้ง ๒ ฝ่าย<br>
  วันนี้ เรานั้นเป็นโอรสของพระสุคตศาสดาผู้เป็นพระธรรมราชา<br>
  [๘๙๐] ปราศจากตัณหา ไม่ยึดมั่น คุ้มครองทวาร สำรวมดีแล้ว<br>
  ตัดรากเหง้าแห่งทุกข์ได้แล้ว ความสิ้นอาสวะเราบรรลุแล้ว<br>
  [๘๙๑] เราปรนนิบัติพระศาสดา<br>
  ได้ทำตามคำสั่งสอนของพระพุทธเจ้าแล้ว<br>
  ปลงภาระที่หนักเสียได้ ถอนตัณหาที่นำไปสู่ภพได้ขาดแล้ว</p>
<p> ๙. อนุรุทธเถรคาถา<br>
  ภาษิตของพระอนุรุทธเถระ<br>
  (พระอนุรุทธเถระ เสวยวิมุติสุขอยู่ พิจารณาข้อปฏิบัติของตน เกิดปีติโสมนัส<br>
  จึงได้กล่าวภาษิตเหล่านี้ว่า)<br>
  [๘๙๒] อนุรุทธะนี้แหละ ละพระชนกชนนี<br>
  พระประยูรญาติและกามคุณ ๕ ได้แล้ว เข้าฌานอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๘๖ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๙. อนุรุทธเถรคาถา<br>
  [๘๙๓] บุคคลผู้เพียบพร้อมด้วยการฟ้อนรำขับร้อง<br>
  มีเสียงดนตรีที่บรรเลงปลุกให้รื่นเริงใจอยู่ทุกค่ำเช้า<br>
  ย่อมไม่บรรลุถึงความบริสุทธิ์ด้วยการบริโภคกามนั้น<br>
  ยังยินดีในกามคุณซึ่งเป็นวิสัยของมาร<br>
  [๘๙๔] ส่วนอนุรุทธะนี่แหละ ล่วงกามคุณ ๕ นี้ได้แล้ว<br>
  ยินดีในคำสอนของพระพุทธเจ้า<br>
  ล่วงโอฆะทั้งปวงได้แล้ว เข้าฌานอยู่<br>
  [๘๙๕] และล่วงกามคุณ ๕ เหล่านี้ คือ<br>
  รูป เสียง กลิ่น รส และโผฏฐัพพะ<br>
  ที่น่ารื่นรมย์ใจ เข้าฌานอยู่<br>
  [๘๙๖] อนุรุทธะ เป็นปราชญ์ ไม่มีอาสวะ<br>
  กลับจากบิณฑบาตแล้ว<br>
  เที่ยวแสวงหาผ้าบังสุกุลแต่ผู้เดียวไม่มีเพื่อน<br>
  [๘๙๗] อนุรุทธะ ผู้เป็นปราชญ์ มีปัญญา ไม่มีอาสวะ<br>
  เที่ยวเลือกหาแต่ผ้าบังสุกุล<br>
  ครั้นได้แล้ว ซัก ย้อมเอง แล้วนุ่งห่ม<br>
  [๘๙๘] บาปธรรมที่เศร้าหมองเหล่านี้ ย่อมมีแก่ภิกษุผู้มักมาก<br>
  ไม่สันโดษ ชอบคลุกคลีด้วยหมู่คณะ และมีจิตฟุ้งซ่าน<br>
  [๘๙๙] ส่วนภิกษุผู้มีสติ มักน้อย สันโดษ<br>
  ไม่มีความขัดเคือง ยินดีในวิเวก<br>
  ชอบสงัด ปรารภความเพียรเป็นประจำ<br>
  [๙๐๐] ย่อมมีแต่กุศลธรรม ซึ่งเป็นฝ่ายให้ตรัสรู้เหล่านี้<br>
  ทั้งพระสัมมาสัมพุทธเจ้าผู้แสวงหาคุณอันยิ่งใหญ่ก็ตรัสว่า<br>
  ภิกษุนั้นเป็นผู้ไม่มีอาสวะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๘๗ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๙. อนุรุทธเถรคาถา<br>
  [๙๐๑] พระศาสดาผู้ยอดเยี่ยมในโลก<br>
  ทรงทราบความดำริของเราแล้ว<br>
  เสด็จมาหาเราด้วยพระวรกายที่สำเร็จโดยมโนมยิทธิ๑<br>
  [๙๐๒] เมื่อใด เรามีความดำริ<br>
  เมื่อนั้น พระพุทธเจ้าทรงทราบแล้วก็เสด็จมาหาเราด้วยฤทธิ์<br>
  ได้ทรงแสดงธรรมอันยิ่งแก่เรา<br>
  พระพุทธเจ้าผู้ทรงยินดีในธรรมที่ไม่เนิ่นช้า<br>
  ได้ทรงแสดงธรรมที่ไม่เนิ่นช้าแก่เราไว้แล้ว<br>
  [๙๐๓] เราได้รู้ทั่วถึงธรรมของพระองค์<br>
  ยินดีอยู่ในคำสอนของพระองค์<br>
  บรรลุวิชชา ๓ ได้ทำตามคำสั่งสอนของพระพุทธเจ้าแล้ว<br>
  [๙๐๔] ตั้งแต่เวลาที่เราถือการไม่นอนเป็นวัตรตลอด ๕๕ ปี<br>
  กำจัดความง่วงเหงาหาวนอนได้ มาเป็นเวลา ๒๕ ปี<br>
  พระอนุรุทธเถระ(เมื่อภิกษุทั้งหลายถามในเวลาที่พระศาสดาเสด็จดับขันธปริ-<br>
  นิพพานว่า พระผู้มีพระภาคปรินิพพานแล้วหรือยัง ได้ประกาศว่า พระผู้มีพระภาค<br>
  ปรินิพพานแล้ว ด้วยภาษิตเหล่านี้ว่า)<br>
  [๙๐๕] พระผู้มีพระภาคผู้มีพระหฤทัยตั้งมั่น คงที่<br>
  ไม่ได้มีลมหายใจเข้าหายใจออก<br>
  พระองค์ไม่ทรงหวั่นไหว ปรารภความสงบ<br>
  มีพระจักษุ เสด็จปรินิพพานแล้ว<br>
  [๙๐๖] ทรงมีพระหฤทัยไม่หดหู่ อดกลั้นเวทนาได้<br>
  มีพระหฤทัยหลุดพ้นไป<br>
  เหมือนดวงประทีปที่ลุกโชนแล้วก็ดับไป<br><br>เชิงอรรถ :<br>
  ๑ ฤทธิ์ทางใจ ฤทธิ์ที่นิรมิตด้วยใจ (ขุ.เถร.อ. ๒/๙๐๑/๓๗๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๘๘ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๙. อนุรุทธเถรคาถา<br>
  [๙๐๗] บัดนี้ ธรรมเหล่านี้ซึ่งมีสัมผัสเป็นที่ ๕<br>
  ของพระมหามุนีได้สิ้นสุดลง<br>
  เมื่อพระสัมมาสัมพุทธเจ้าเสด็จปรินิพพานแล้ว<br>
  จิตและเจตสิกธรรมเหล่าอื่นจักไม่มีอีกต่อไป<br>
  [๙๐๘] เทวดา บัดนี้ เราไม่มีการอยู่คือการอุบัติในหมู่เทพอีกต่อไป<br>
  การเวียนว่ายตายเกิดสิ้นไปแล้ว บัดนี้ไม่มีการเกิดอีก<br>
  [๙๐๙] ภิกษุใดรู้แจ้งมนุษยโลกเทวโลก พร้อมทั้งพรหมโลก<br>
  ซึ่งมีประเภทตั้งพันได้ในกาลครู่เดียว<br>
  ทั้งเป็นผู้เชี่ยวชาญในคุณคือฤทธิ์<br>
  ในจุติและอุบัติของสัตว์ทั้งหลาย<br>
  ภิกษุนั้น ย่อมเห็นเทพเจ้าทั้งหลายได้ในขณะที่เกิด<br>
  [๙๑๐] ชาติก่อน เรามีชื่ออันนภาระ<br>
  เป็นคนยากจน เที่ยวรับจ้างเลี้ยงชีพ<br>
  ได้ถวายอาหารบิณฑบาตแด่พระอุปริฏฐปัจเจกพุทธเจ้า<br>
  ผู้สงบ ผู้มียศ<br>
  [๙๑๑] เรานั้นเกิดในศากยสกุล<br>
  พระประยูรญาติทรงขนานนามให้เราว่า อนุรุทธะ<br>
  เป็นผู้เพียบพร้อมด้วยการฟ้อนรำ ขับร้อง<br>
  มีเสียงดนตรีที่บรรเลงปลุกให้รื่นเริงใจอยู่ทุกค่ำเช้า<br>
  [๙๑๒] ครั้นต่อมา เราได้พบพระสัมมาสัมพุทธเจ้า<br>
  ผู้หาภัยแต่ที่ไหนมิได้<br>
  ทำจิตให้เลื่อมใสในพระองค์แล้วบวชเป็นบรรพชิต<br>
  [๙๑๓] เรารู้จักขันธ์ที่เคยอยู่อาศัยมาก่อน<br>
  เกิดเป็นท้าวสักกะในหมู่เทพชั้นดาวดึงส์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๘๙ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๙.อนุรุทธเถรคาถา<br>
  [๙๑๔] ปราบไพรีให้พ่ายแพ้<br>
  ได้ครองราชเป็นพระเจ้าจักรพรรดิ<br>
  จอมมนุษย์ในชมพูทวีป ซึ่งมีสมุทรสาครทั้ง ๔<br>
  เป็นขอบเขต ๗ ครั้ง<br>
  ได้ปกครองปวงประชากรโดยธรรม<br>
  ไม่ต้องใช้อาชญา<br>
  ไม่ต้องใช้ศัสตรา<br>
  [๙๑๕] ได้ระลึกชาติก่อนในคราวที่อยู่ในเทวโลกได้ ๑๔ ชาติ<br>
  คือ ครั้งที่เป็นพระเจ้าจักรพรรดิ ๗ ชาติ<br>
  ครั้งที่เป็นท้าวสักกะ ๗ ชาติ<br>
  [๙๑๖] เมื่อสมาธิประกอบด้วยองค์๑ ๕ มีอารมณ์เป็นหนึ่ง<br>
  ได้ความสงบระงับแล้ว<br>
  ทิพยจักษุของเราจึงหมดจด<br>
  [๙๑๗] เราดำรงมั่นอยู่ในฌานที่ประกอบด้วยองค์๒ ๕<br>
  จึงรู้จุติและอุบัติ<br>
  การมา การไปของสัตว์ทั้งหลายว่า<br>
  เป็นอย่างนี้ ไม่เป็นอย่างอื่น<br>
  [๙๑๘] เราปรนนิบัติพระศาสดา ฯลฯ<br>
  ถอนตัณหาที่นำไปสู่ภพได้ขาดแล้ว<br>
  [๙๑๙] จะปรินิพพานอย่างไม่มีอาสวะ เพราะสิ้นชีวิต<br>
  ภายใต้พุ่มไม้ไผ่ใกล้เวฬุวคาม แคว้นวัชชี<br><br>เชิงอรรถ :<br>
  ๑ องค์ ๕ คือ (๑) การแผ่ปีติ (๒) การแผ่สุข (๓) การแผ่จิต (๔) การแผ่แสงสว่าง
  และ (๕) การพิจารณา<br>
  นิมิต (ขุ.เถร.อ. ๒/๙๑๖/๓๘๓)<br>
  ๒ ฌานที่ประกอบด้วยองค์ ๕ ในที่นี้คือสมาธิประกอบด้วยองค์ ๕ นั่นเอง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๙๐ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๑๐. ปาราปริยเถรคาถา<br>
  ๑๐. ปาราปริยเถรคาถา<br>
  ภาษิตของพระปาราปริยเถระ<br>
  (พระสังคีติกาจารย์ทั้งหลายรจนาคาถานี้ว่า)<br>
  [๙๒๐] พระปาราปริยเถระผู้เป็นสมณะ<br>
  มีจิตแน่วแน่เป็นอารมณ์เดียว<br>
  ชอบสงัด นั่งเจริญฌานอยู่ในป่าใหญ่<br>
  ในฤดูดอกไม้ผลิ ได้มีความคิดว่า<br>
  [๙๒๑] เมื่อพระโลกนาถซึ่งเป็นบุรุษผู้สูงสุด ยังทรงพระชนม์ชีพอยู่<br>
  ความประพฤติของภิกษุทั้งหลายได้เป็นอย่างหนึ่ง<br>
  บัดนี้ เมื่อพระองค์เสด็จปรินิพพานแล้ว<br>
  ย่อมปรากฏเป็นอีกอย่างหนึ่ง<br>
  [๙๒๒] ภิกษุทั้งหลายแต่ปางก่อน สันโดษด้วยปัจจัยตามมีตามได้<br>
  ได้นุ่งห่มผ้าเป็นปริมณฑลเพียงเพื่อจะป้องกันความหนาวความ<br>
  ร้อนและลม ปกปิดอวัยวะที่จะให้เกิดความละอายเท่านั้น<br>
  [๙๒๓] ได้ขบฉันอาหารประณีตก็ตาม เศร้าหมองก็ตาม<br>
  น้อยก็ตาม มากก็ตาม เพียงเพื่อยังอัตภาพให้เป็นไปได้ ไม่ติด<br>
  ไม่พัวพัน<br>
  [๙๒๔] ไม่ได้ขวนขวายจนเกินไปในยาแก้ไข้<br>
  ซึ่งเป็นบริขารเครื่องรักษาชีวิต เหมือนขวนขวายในความสิ้นอาสวะ<br>
  [๙๒๕] พอกพูนวิเวก มุ่งแต่วิเวก<br>
  อยู่ในป่า โคนต้นไม้ ซอกเขา และถ้ำ<br>
  [๙๒๖] อ่อนน้อม มีศรัทธาตั้งมั่น เลี้ยงง่าย อ่อนโยน<br>
  มีใจไม่กระด้าง ไม่ปราศจากสติ ไม่ปากร้าย<br>
  ไฝ่คิดแต่ประโยชน์ตนและประโยชน์ผู้อื่นเป็นสำคัญ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๙๑ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๑๐. ปาราปริยเถรคาถา<br>
  [๙๒๗] เพราะเหตุนั้น ภิกษุแต่ปางก่อนเหล่านั้น<br>
  มีความประพฤติทางกายและทางวาจา<br>
  การบริโภคปัจจัยการส้องเสพโคจร<br>
  และมีอิริยาบถละมุนละไม น่าเลื่อมใส<br>
  เหมือนสายน้ำมันที่ไหลออกจากภาชนะไม่ขาดสาย<br>
  [๙๒๘] บัดนี้ ท่านเหล่านั้น สิ้นอาสวะหมดแล้ว<br>
  มักเจริญฌานเป็นอันมาก<br>
  ประกอบด้วยประโยชน์มาก<br>
  เป็นพระเถระ นิพพานแล้ว<br>
  เดี๋ยวนี้ท่านเช่นนั้นยังเหลืออยู่จำนวนน้อย<br>
  [๙๒๙] เพราะกุศลธรรมและปัญญาสิ้นไป<br>
  คำสอนของพระชินเจ้าซึ่งประกอบด้วยสภาวะอันประเสริฐ<br>
  ทุกอย่างก็เลือนหายไป<br>
  [๙๓๐] เวลาที่บาปธรรมและกิเลสกำลังเฟื่องฟู<br>
  ส่วนเหล่าภิกษุที่มุ่งมั่นเพื่อความสงบสงัด<br>
  ชื่อว่าเป็นผู้มีพระสัทธรรมที่เหลือเป็นข้อปฏิบัติ<br>
  [๙๓๑] กิเลสเหล่านั้นเฟื่องฟูอยู่<br>
  ก็ย่อมครอบงำชนผู้โง่เขลาเป็นจำนวนมาก<br>
  เหมือนจะเยาะเย้ยเล่นกับเหล่าชนผู้โง่เขลา<br>
  ดุจปีศาจเข้าสิงผู้คนทำให้บ้า<br>
  แล้วเล่นกับพวกเขาที่บ้าแล้ว<br>
  [๙๓๒] คนที่ยังโง่เขลาเหล่านั้น ถูกกิเลสครอบงำ<br>
  จึงพล่านไปในวัตถุเป็นที่ตั้งแห่งกิเลส<br>
  ตามส่วนแห่งอารมณ์นั้น ๆ<br>
  เหมือนพล่านไปหาสิ่งที่ตนใคร่ ที่เขาเชิญชวนไว้ ฉะนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๙๒ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๑๐. ปาราปริยเถรคาถา<br>
  [๙๓๓] ละพระสัทธรรมแล้ว ทะเลาะกันเอง<br>
  ยึดถือเอาความเห็นของตน สำคัญว่า นี้เท่านั้น ประเสริฐ<br>
  [๙๓๔] นรชนทั้งหลาย ละทิ้งทรัพย์สมบัติ<br>
  และบุตรภรรยาออกบวชแล้ว<br>
  ย่อมพากันทำกรรมที่บรรพชิตไม่ควรทำ<br>
  แม้เพราะเหตุแห่งภิกษาทัพพีเดียว<br>
  [๙๓๕] พวกเธอฉันภัตตาหารเต็มอิ่มแล้ว<br>
  เมื่อนอนก็นอนหงาย<br>
  ตื่นแล้ว กล่าวแต่ถ้อยคำที่พระศาสดาทรงตำหนิติเตียน<br>
  [๙๓๖] ภายในไม่สงบ สนใจศึกษาแต่ศิลปะ<br>
  ที่ชาวบ้านทั่วไปศึกษากัน<br>
  ประโยชน์แห่งความเป็นสมณะ<br>
  ย่อมล่วงเลยพวกเธอไปเสีย<br>
  [๙๓๗] ภิกษุทั้งหลายที่มุ่งหวังจะได้มาก ๆ<br>
  จึงน้อมสิ่งของเข้าไปให้พวกคฤหัสถ์ คือ<br>
  ดินเหนียวบ้าง น้ำมันบ้าง จุณเจิมบ้าง<br>
  น้ำบ้าง ที่นั่งที่นอนบ้าง อาหารบ้าง<br>
  [๙๓๘] ไม้สีฟันบ้าง ผลมะขวิดบ้าง<br>
  ดอกไม้บ้าง ของควรเคี้ยวบ้าง บิณฑบาตที่สมบูรณ์ด้วยกับบ้าง<br>
  ผลมะม่วงบ้าง ผลมะขามป้อมบ้าง<br>
  [๙๓๙] ย่อมปฏิบัติตนในการประกอบยา<br>
  เพื่อพวกคฤหัสถ์เหมือนหมอ<br>
  ทำกิจน้อยใหญ่เหมือนคฤหัสถ์<br>
  ตกแต่งร่างกายเหมือนหญิงแพศยา<br>
  วางตัวเป็นใหญ่เหมือนกษัตริย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๙๓ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๑๐. ปาราปริยเถรคาถา<br>
  [๙๔๐] ใช้อุบายมากอย่าง คือ ทำให้คนหลงเชื่อ<br>
  หลอกลวง เป็นพยานเท็จ<br>
  ใช้เล่ห์เหลี่ยมต่าง ๆ บริโภคอามิส<br>
  [๙๔๑] มุ่งแต่จะเป็นอยู่ จึงแล่นไปตาม(บาปธรรม)<br>
  ในการพูดเลียบเคียง อ้อมค้อมใช้โวหารเล็กน้อย<br>
  ใช้อุบาย รวบรวมทรัพย์ให้ได้มาก ๆ<br>
  [๙๔๒] ย่อมให้ผู้คนบำรุงบำเรอตน เพราะงานตนเป็นเหตุ<br>
  แต่มิใช่เพราะธรรมเป็นเหตุ<br>
  แสดงธรรมตามที่ต่าง ๆ เพราะเห็นแก่ลาภเป็นเหตุ<br>
  แต่มิใช่เพราะเห็นแก่ประโยชน์(สูงสุด)เป็นเหตุ<br>
  [๙๔๓] ทะเลาะวิวาทกันเพราะเหตุแห่งลาภที่เกิดในสงฆ์<br>
  เหินห่างจากพระอริยสงฆ์<br>
  เลี้ยงชีพด้วยอาศัยลาภของผู้อื่น ไม่มีหิริ ไม่ละอายเลย<br>
  [๙๔๔] จริงอย่างนั้น ภิกษุบางพวก ซึ่งไม่ประพฤติตามสมณธรรม<br>
  เป็นเพียงคนหัวโล้น คลุมร่างไว้ด้วยผ้ากาสาวพัสตร์<br>
  ปรารถนาแต่การยกย่องสรรเสริญฝ่ายเดียว ยังติดลาภสักการะ<br>
  [๙๔๕] เมื่อธรรมที่เป็นเครื่องทำลายมีประการต่าง ๆ<br>
  เป็นไปอยู่อย่างนี้ เดี๋ยวนี้<br>
  การบรรลุฌานและวิปัสสนาที่ยังไม่ได้บรรลุ<br>
  หรือการคอยตามรักษาฌานและวิปัสสนาที่บรรลุแล้ว<br>
  มิใช่ทำได้ง่าย ๆ เหมือนอย่างเมื่อพระศาสดา<br>
  ยังทรงพระชนม์ชีพอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๙๔ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] รวมเรื่องพระเถระที่มีในนิบาต<br>
  [๙๔๖] มุนี พึงตั้งสติให้มั่น เที่ยวไปในหมู่บ้าน<br>
  เหมือนคนไม่สวมรองเท้า เที่ยวไปในที่มีหนาม<br>
  [๙๔๗] พระโยคีเมื่อระลึกถึงวิปัสสนาที่ปรารภในกาลก่อนแล้ว<br>
  ระลึกถึงข้อสำหรับภาวนาวิธีเหล่านั้นอยู่<br>
  แม้จะถึงเวลาสุดท้ายแห่งชีวิต<br>
  ก็พึงบรรลุอมตบทให้ได้<br>
  (พระสังคีติกาจารย์ หวังจะประกาศการปรินิพพานของพระเถระ จึงได้กล่าว<br>
  ภาษิตสุดท้ายนี้ว่า)<br>
  [๙๔๘] พระปาราปริยเถระ ผู้เป็นสมณะ<br>
  อบรมอินทรีย์แล้ว เป็นพราหมณ์<br>
  แสวงหาคุณอันยิ่งใหญ่ สิ้นภพใหม่<br>
  ครั้นกล่าววิธีปฏิบัตินี้แล้ว ก็ได้ปรินิพพานในสาลวัน<br>
  วีสตินิบาต จบ</p>
<p> รวมเรื่องพระเถระที่มีในนิบาตนี้ คือ<br>
<br>
   ๑. พระอธิมุตตเถระ  ๒. พระปาราปริยเถระ<br>
   ๓. พระเตลกานิเถระ  ๔. พระรัฏฐปาลเถระ<br>
   ๕. พระมาลุงกยบุตรเถระ  ๖. พระเสลเถระ<br>
   ๗. พระภัททิยกาฬิโคธบุตรเถระ   ๘. พระองคุลิมาลเถระ<br>
   ๙. พระอนุรุทธเถระ ๑๐. พระปาราปริยเถระ๑<br>
  <br>
  ในวีสตินิบาตนี้ มีพระเถระที่ท่านระบุไว้ ๑๐ รูปถ้วน<br>
  และมี ๒๔๕ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๙๕ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๑. ปุสสเถรคาถา<br>
  ๑๗. ติงสนิบาต<br>
  ๑. ปุสสเถรคาถา<br>
  ภาษิตของพระปุสสเถระ<br>
  (พระสังคีติกาจารย์ได้กล่าวภาษิตเบื้องต้นไว้ว่า)<br>
  [๙๔๙] ฤๅษีปัณฑรสโคตรได้พบเห็นภิกษุมากรูป<br>
  ผู้น่าเลื่อมใส อบรมตน สำรวมดีแล้ว<br>
  ได้สอบถามพระปุสสเถระว่า<br>
  [๙๕๐] ในกาลภายหน้า ภิกษุทั้งหลายในพระศาสนานี้<br>
  จะมีความพอใจอย่างไร มีความประสงค์อย่างไร<br>
  มีอากัปกิริยาอย่างไร<br>
  ข้าพเจ้าเรียนถามท่านแล้ว นิมนต์บอกความข้อนั้นด้วยเถิด<br>
  (พระปุสสเถระไดักล่าวภาษิตเหล่านี้ว่า)<br>
  [๙๕๑] ท่านปัณฑรสฤๅษี เชิญท่านฟังคำของอาตมา<br>
  ขอเชิญตั้งใจจดจำให้ดี<br>
  อาตมาจะบอกข้อความที่ท่านถามถึงอนาคตแก่ท่าน<br>
  [๙๕๒] ในกาลภายหน้า ภิกษุทั้งหลายส่วนมาก<br>
  จักเป็นผู้มักโกรธ ผูกโกรธ ลบหลู่คุณท่าน<br>
  หัวดื้อ โอ้อวด ริษยา และมีวาทะขัดแย้งกัน<br>
  [๙๕๓] มีความสำคัญในสัทธรรมที่ยังไม่รู้ ไม่เห็นว่ารู้ ว่าเห็น<br>
  มีความคิดในธรรมที่ลึกซึ้งว่าตื้น เป็นคนเบา<br>
  ไม่หนักแน่นในธรรม ไม่เคารพกันและกัน<br>
  [๙๕๔] ในกาลภายหน้า โทษเป็นอันมาก<br>
  จะเกิดขึ้นในสัตว์โลก<br>
  ภิกษุทั้งหลายผู้ไร้ความคิด<br>
  จะทำธรรมที่พระสัมมาสัมพุทธเจ้าทรงแสดงไว้ดีแล้วนี้<br>
  ให้มัวหมอง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๙๖ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๑. ปุสสเถรคาถา<br>
  [๙๕๕] ทั้งจะเสื่อมจากคุณธรรม กล้าพูดในท่ามกลางสงฆ์<br>
  มีพวกมาก ปากจัด ไม่ยอมรับฟัง(ความคิดเห็นของผู้อื่น)<br>
  [๙๕๖] ฝ่ายพวกที่มีคุณธรรม พูดในท่ามกลางสงฆ์ตามความเป็นจริง<br>
  ละอายใจ ไม่ต้องการผลประโยชน์จักมีพวกน้อย<br>
  [๙๕๗] ในกาลภายหน้า ภิกษุทั้งหลายจะมีปัญญาทราม<br>
  พากันยินดี เงิน ทอง ไร่นา สวน แพะ แกะ และคนใช้ชายหญิง<br>
  [๙๕๘] จะเป็นคนอันธพาล ชอบมุ่งแต่จะตำหนิติเตียน<br>
  ไม่ตั้งมั่นในศีล ถือตัวจัด โหดร้าย เที่ยวไป<br>
  ชอบก่อการทะเลาะวิวาท<br>
  [๙๕๙] ทั้งจะมีใจฟุ้งซ่าน นุ่งห่มแต่จีวรสีเขียว<br>
  เที่ยวทำตัวดังพระอริยะ<br>
  [๙๖๐] จะใช้น้ำมันแต่งผมให้งดงาม<br>
  เป็นคนเหลาะแหละเหลวไหล<br>
  ใช้ยาหยอดแต่งตา นุ่งห่มจีวรสีงาช้าง<br>
  เที่ยวไปตามถนนหนทาง<br>
  [๙๖๑] จะรังเกียจผ้ากาสาวะซึ่งย้อมดีแล้ว<br>
  ที่พระอริยะทั้งหลายไม่รังเกียจ<br>
  เป็นธงชัยของพระอรหันต์ ชอบใช้แต่ผ้าขาว<br>
  [๙๖๒] จะมุ่งแต่ลาภ เกียจคร้าน มีความเพียรย่อหย่อน<br>
  รังเกียจเสนาสนะป่า<br>
  ชอบอยู่แต่เสนาสนะใกล้บ้าน<br>
  [๙๖๓] จะไม่สำรวม เที่ยวประพฤติตามพวกภิกษุ<br>
  ที่ยินดีในมิจฉาชีพ ได้ลาภอยู่เสมอ ๆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๙๗ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๑. ปุสสเถรคาถา<br>
  [๙๖๔] ในกาลภายหน้า ภิกษุทั้งหลายจะไม่บูชายกย่องเหล่าภิกษุผู้ไม่<br>
  มีลาภ ทั้งจะไม่คบค้าสมาคมกับเหล่าภิกษุผู้รักษาศีลดี<br>
  ซึ่งเป็นนักปราชญ์<br>
  [๙๖๕] จะห่มจีวรสีแดงที่คนป่าชอบย้อมใช้<br>
  พากันติเตียนผ้ากาสาวะซึ่งเป็นธงชัยของตน<br>
  บางพวกก็จะห่มจีวรสีขาว ซึ่งเป็นธงชัยของพวกเดียรถีย์<br>
  [๙๖๖] ในกาลภายหน้า ภิกษุเหล่านั้นจะไม่มีความเคารพในผ้ากาสาวะ<br>
  ทั้งจะไม่พิจารณาใช้ผ้ากาสาวะ<br>
  [๙๖๗] การไม่คิดพิจารณาให้ดี<br>
  ได้เป็นความเลวร้ายอย่างใหญ่หลวงของพญาช้าง<br>
  ที่ถูกลูกศรเสียบแทง<br>
  ถูกทุกขเวทนาครอบงำทุรนทุรายอยู่<br>
  [๙๖๘] เพราะครั้งนั้น พระโพธิสัตว์เสวยพระชาติเป็นพญาช้างฉัททันต์<br>
  ได้เห็นผ้ากาสาวะ ซึ่งโสณุตตรพรานคลุมร่างไว้<br>
  ที่ย้อมดีแล้วเป็นธงชัยของพระอรหันต์<br>
  ได้กล่าวภาษิตที่ประกอบด้วยประโยชน์ในขณะนั้นแหละว่า<br>
  [๙๖๙] ผู้ใดยังมีกิเลสดุจน้ำฝาด<br>
  ปราศจากทมะ และสัจจะ<br>
  จะนุ่งห่มผ้ากาสาวะ<br>
  ผู้นั้นไม่ควรที่จะนุ่งห่มผ้ากาสาวะเลย<br>
  [๙๗๐] ส่วนผู้ใดพึงคลายกิเลสดุจน้ำฝาด<br>
  ตั้งมั่นดีแล้วในศีล ประกอบด้วยทมะและสัจจะ<br>
  ผู้นั้นแหละควรที่จะนุ่งห่มผ้ากาสาวะได้<br><br>เชิงอรรถ :<br>
  ๑ ความฝึกอินทรีย์ (ขุ.เถร.อ.๒/๙๖๙/๔๐๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๙๘ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๑. ปุสสเถรคาถา<br>
  [๙๗๑] ผู้ใดมีศีลวิบัติ มีปัญญาทราม ไม่สำรวมอินทรีย์<br>
  ชอบทำตามความพอใจ มีจิตฟุ้งซ่าน ทั้งไม่บริสุทธิ์<br>
  ผู้นั้นไม่ควรที่จะนุ่งห่มผ้ากาสาวะเลย<br>
  [๙๗๒] ส่วนผู้ใดสมบูรณ์ด้วยศีล ปราศจากราคะ<br>
  มีจิตตั้งมั่นดี มีความดำริในใจใสสะอาด<br>
  ผู้นั้นแหละ ควรที่จะนุ่งห่มผ้ากาสาวะได้<br>
  [๙๗๓] ผู้ที่ไม่มีศีล ฟุ้งซ่าน มีมานะจัด เป็นคนพาล<br>
  ควรที่จะนุ่งห่มผ้าขาวเท่านั้น<br>
  ผ้ากาสาวะจะช่วยอะไรได้<br>
  [๙๗๔] ในกาลภายหน้า ทั้งพวกภิกษุและภิกษุณี<br>
  ผู้มีใจชั่ว ไม่เอื้อเฟื้อ<br>
  จะข่มขี่ฝ่ายที่คงที่มีจิตเมตตา<br>
  [๙๗๕] พวกที่เป็นคนโง่เขลา มีปัญญาทราม<br>
  ไม่สำรวมอินทรีย์ ชอบทำตามความพอใจ<br>
  ถึงพระเถระทั้งหลาย จะสอนให้ครองจีวร ก็จักไม่เชื่อฟัง<br>
  [๙๗๖] พวกเธอซึ่งเป็นคนโง่เขลา<br>
  พระอุปัชฌาย์อาจารย์สอนอย่างนั้น<br>
  ก็จะไม่เคารพกันและกัน<br>
  ไม่เอื้อเฟื้อพระอุปัชฌาย์อาจารย์<br>
  เหมือนม้าพยศไม่ยอมให้สารถีฝึก<br>
  [๙๗๗] ครั้นกาลภายหลัง(ตติยสังคายนา)ผ่านไปแล้ว<br>
  พวกภิกษุและภิกษุณีในกาลภายหน้า จักปฏิบัติกันอย่างนี้<br>
  (ครั้นพระปุสสเถระแสดงภัยอย่างใหญ่หลวงที่ยังมาไม่ถึงนั้นจะมาถึงในกาล<br>
  ภายหน้าอย่างนั้น เมื่อจะให้โอวาทแก่ภิกษุทั้งหลายที่ประชุมกัน ณ ที่นั้นอีก จึง<br>
  ได้กล่าว ๓ ภาษิตเหล่านี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๙๙ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๒. สารีปุตตเถรคาถา<br>
  [๙๗๘] ภัยอย่างใหญ่หลวงซึ่งยังมาไม่ถึงนี้ จะมาถึงข้างหน้า<br>
  ขอท่านทั้งหลายจงเป็นผู้ว่าง่าย พูดจาอ่อนหวาน<br>
  มีความเคารพกันและกัน<br>
  [๙๗๙] มีจิตเมตตากรุณา สำรวมในศีล<br>
  ปรารภความเพียร มีใจเด็ดเดี่ยว<br>
  บากบั่นมั่นคงเป็นประจำเถิด<br>
  [๙๘๐] ขอชนทั้งหลายจงเห็นความประมาทโดยเป็นสิ่งที่น่ากลัว<br>
  และเห็นความไม่ประมาทโดยเป็นสิ่งที่เกษม<br>
  แล้วบำเพ็ญอัฏฐังคิกมรรคที่จะบรรลุอมตบท๑ได้</p>
<p> ๒. สารีปุตตเถรคาถา<br>
  ภาษิตของพระสารีบุตรเถระ<br>
  (พระสารีบุตรเถระเมื่อจะพยากรณ์พระอรหัตแก่ภิกษุทั้งหลาย จึงได้กล่าว<br>
  ภาษิตเหล่านี้ว่า)<br>
  [๙๘๑] ผู้ใดมีสติประพฤติเหมือนผู้สำรวมกาย เหมือนสัตบุรุษ<br>
  ไม่ประมาท เหมือนผู้สำรวมความคิด<br>
  ยินดีในการเจริญกรรมฐานไว้ภายใน<br>
  มีจิตตั้งมั่นดีอยู่ผู้เดียว สันโดษ<br>
  นักปราชญ์ทั้งหลาย เรียกผู้นั้นว่าเป็นภิกษุ<br>
  [๙๘๒] ภิกษุ เมื่อฉันอาหารสดก็ตาม แห้งก็ตาม<br>
  ไม่พึงฉันให้อิ่มเกินไป ไม่พึงฉันให้น้อยเกินไป<br>
  พึงฉันแต่พอประมาณ พึงมีสติอยู่<br>
  [๙๘๓] พึงเลิกฉันก่อนอิ่ม ๔-๕ คำ แล้วดื่มน้ำ<br>
  เท่านี้ก็เพียงพอเพื่ออยู่ผาสุก<br>
  ของภิกษุผู้มีใจเด็ดเดี่ยวมุ่งนิพพาน<br><br>เชิงอรรถ :<br>
  ๑ นิพพาน (ขุ.เถร.อ. ๒/๙๘๐/๔๐๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๐๐ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๒. สารีปุตตเถรคาถา<br>
  [๙๘๔] อนึ่ง การนุ่งห่มจีวรที่สมควร ซึ่งเป็นประโยชน์<br>
  นี้ก็เพียงพอเพื่ออยู่ผาสุก<br>
  ของภิกษุผู้มีใจเด็ดเดี่ยวมุ่งนิพพาน<br>
  [๙๘๕] เมื่อภิกษุนั่งขัดสมาธิในกุฎีใด ฝนตกไม่เปียกเข่าทั้งสอง<br>
  กุฎีเท่านี้ ก็เพียงพอเพื่ออยู่ผาสุก<br>
  ของภิกษุผู้มีใจเด็ดเดี่ยวมุ่งนิพพาน<br>
  [๙๘๖] ภิกษุใดพิจารณาเห็นสุขโดยความเป็นทุกข์<br>
  เห็นทุกข์เป็นเหมือนลูกศรคอยทิ่มแทงได้<br>
  ภิกษุนั้น ไม่ได้มีความยึดมั่นในอทุกขมสุขเวทนาทั้ง ๒ นั้น<br>
  ว่าเป็นของเนื่องในตน<br>
  เธอจะพึงถูกกิเลสอะไรผูกมัดไว้ในโลกได้อย่างไร<br>
  [๙๘๗] ภิกษุผู้มีความปรารถนาลามก<br>
  เกียจคร้าน มีความเพียรย่อหย่อน<br>
  มีการเล่าเรียนน้อย ไม่เอื้อเฟื้อ<br>
  อย่าได้มีในสำนักเรา ในกาลไหน ๆ เลย<br>
  (เพราะ)คนเช่นนั้นในสัตวโลก<br>
  จะพึงสอนแบบไหนอย่างไรได้<br>
  [๙๘๘] ส่วนภิกษุผู้เป็นพหูสูต มีปัญญา<br>
  ตั้งมั่นดีในศีล ประกอบความสงบใจเนือง ๆ อยู่<br>
  ขอจงมาสถิตอยู่บนกระหม่อมของเราเถิด<br>
  [๙๘๙] ภิกษุใดประกอบธรรมเป็นเหตุให้เนิ่นช้า๑อยู่เนือง ๆ<br>
  มีใจยินดีในธรรมเป็นเหตุให้เนิ่นช้า<br>
  ภิกษุนั้น ชื่อว่าพลาดจากนิพพาน<br>
  ซึ่งเป็นแดนเกษมจากโยคะอันยอดเยี่ยม<br><br>เชิงอรรถ :<br>
  ๑ ความยินดีในกามและความติดในรูปเป็นต้น (ขุ.เถร.อ. ๒/๙๘๙/๔๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๐๑ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๒. สารีปุตตเถรคาถา<br>
  [๙๙๐] ส่วนภิกษุใดละธรรมเป็นเหตุให้เนิ่นช้าได้แล้ว<br>
  ยินดีแล้วในทางแห่งธรรมซึ่งเป็นเหตุไม่ให้เนิ่นช้า<br>
  ภิกษุนั้นบรรลุนิพพาน<br>
  ซึ่งเป็นแดนเกษมจากโยคะอันยอดเยี่ยม<br>
  [๙๙๑] พระอรหันต์ทั้งหลาย อยู่สถานที่ใด<br>
  คือ จะเป็นบ้านก็ตาม ป่าก็ตาม ที่ลุ่มก็ตาม ที่ดอนก็ตาม<br>
  สถานที่นั้น เป็นรมณียสถาน<br>
  [๙๙๒] ท่านผู้ปราศจากราคะทั้งหลาย<br>
  จะยินดีป่าทั้งหลาย อันน่ารื่นรมย์<br>
  ที่ชนผู้แสวงหากามไม่ยินดี<br>
  เพราะท่านเหล่านั้น ไม่แสวงหากาม<br>
  [๙๙๓] บุคคลพึงเห็นผู้มีปัญญามักชี้โทษ<br>
  มักพูดปรามไว้ เหมือนผู้ชี้บอกขุมทรัพย์<br>
  (และ) พึงคบผู้ที่เป็นบัณฑิตเช่นนั้น<br>
  เพราะเมื่อคบคนเช่นนั้น ย่อมมีแต่ความเจริญ ไม่มีความเสื่อมเลย<br>
  [๙๙๔] ผู้ใดพึงกล่าวสอนพร่ำสอน และห้ามจากความชั่ว<br>
  ผู้นั้นย่อมเป็นที่รักของสัตบุรุษทั้งหลาย<br>
  แต่ไม่เป็นที่รักของอสัตบุรุษทั้งหลาย<br>
  [๙๙๕] พระผู้มีพระภาคตรัสรู้แล้ว ทรงมีพระจักษุ<br>
  ได้ทรงแสดงธรรมโปรดผู้อื่น<br>
  เมื่อพระองค์ทรงแสดงธรรมอยู่<br>
  เรามุ่งประโยชน์ ได้ตั้งใจฟัง<br>
  การตั้งใจฟังของเรานั้น ไม่ไร้ประโยชน์<br>
  จึงเป็นผู้หลุดพ้นแล้วหาอาสวะมิได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๐๒ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๒. สารีปุตตเถรคาถา<br>
  [๙๙๖] เราไม่ได้ตั้งความปรารถนาไว้<br>
  เพื่อปุพเพนิวาสญาณ๑ ทิพพจักขุญาณ๒<br>
  เจโตปริยญาณ๓ อิทธิวิธญาณ๔<br>
  จุตูปปาตญาณ๕ และทิพพโสตญาณ๖<br>
  (ยักษ์กล่าวภาษิตเหล่านี้ว่า)<br>
  [๙๙๗] พระเถระโล้นชื่ออุปติสสะนั่นแหละ<br>
  ยอดเยี่ยมด้วยปัญญา<br>
  ครองผ้าสังฆาฏิอาศัยโคนไม้นั่นเองนั่งเข้าฌานอยู่<br>
  [๙๙๘] สาวกของพระสัมมาสัมพุทธเจ้าเข้าสมาบัติอันไม่มีวิตก<br>
  เป็นผู้ประกอบด้วยความเป็นผู้นิ่งอย่างประเสริฐโดยแท้จริง<br>
  [๙๙๙] ภูเขาศิลาล้วน ตั้งมั่นไม่หวั่นไหว แม้ฉันใด<br>
  ภิกษุก็ฉันนั้นเพราะสิ้นโมหะ ย่อมไม่หวั่นไหวเหมือนภูเขา<br>
  (พระสารีบุตรเถระฟังคำของสามเณรนั้นแล้ว จึงได้กล่าวภาษิตว่า)<br>
  [๑๐๐๐] คนผู้ไม่มีกิเลสเครื่องยั่วยวน<br>
  ใฝ่ใจแสวงหาความสะอาดอยู่เป็นนิตย์<br>
  ความชั่วเพียงเท่าปลายขนทราย<br>
  ย่อมปรากฏดังเท่าก้อนเมฆ<br>
  (พระสารีบุตรเถระเมื่อจะแสดงว่าตนมีจิตเสมอกัน ทั้งตาย ทั้งเป็นอยู่ จึง<br>
  กล่าวภาษิตเหล่านี้ว่า)<br><br>เชิงอรรถ :<br>
  ๑ ความรู้ที่เป็นเครื่องระลึกถึงขันธ์ที่เคยอาศัยอยู่ในกาลก่อน ทั้งของตนและของผู้อื่น<br>
  ๒ ความรู้คือดวงตาทิพย์<br>
  ๓ ความรู้กำหนดใจผู้อื่นได้<br>
  ๔ ความรู้ที่แสดงฤทธิ์ได้ต่าง ๆ<br>
  ๕ ความรู้การจุติและอุบัติของสัตว์ทั้งหลาย<br>
  ๖ ความรู้ที่ทำให้ฟังได้ยินหมดตามปรารถนา (หูทิพย์) ๑-๖ (ขุ.เถร.อ. ๒/๙๙๖/๔๔๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๐๓ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๒. สารีปุตตเถรคาถา<br>
  [๑๐๐๑] เราไม่อยากตาย ไม่อยากเป็นอยู่<br>
  แต่เรามีสติสัมปชัญญะอยู่เฉพาะหน้า จักละกายนี้<br>
  [๑๐๐๒] เราไม่อยากตาย ไม่อยากเป็นอยู่<br>
  แต่เราคอยเวลาอันควร<br>
  เหมือนลูกจ้างทำการงานคอยค่าจ้าง<br>
  (และเมื่อจะแสดงธรรมแก่ผู้อื่น จึงได้กล่าวไว้อีก ๒ ภาษิตว่า)<br>
  [๑๐๐๓] ความตายนี้มีแน่นอนใน ๒ คราว<br>
  คือ คราวแก่และคราวหนุ่มจะไม่ตาย ไม่มี<br>
  เพราะฉะนั้น ท่านทั้งหลายจงปฏิบัติดีปฏิบัติชอบ อย่าพินาศเลย<br>
  ขณะอย่าได้ล่วงเลยท่านทั้งหลายไปเสีย<br>
  [๑๐๐๔] เมืองชายแดนได้รับการคุ้มครองทั้งภายในและภายนอก ฉันใด<br>
  ท่านทั้งหลายโปรดคุ้มครองตนให้ได้ ฉันนั้น<br>
  ขณะอย่าได้ล่วงเลยท่านทั้งหลายไปเสีย<br>
  เพราะเหล่าชนที่ปล่อยให้ขณะล่วงเลยไป<br>
  ย่อมแออัดกันในนรก เศร้าโศกอยู่<br>
  (พระสารีบุตรเถระ พบท่านพระมหาโกฏฐิตะเมื่อจะประกาศเกียรติคุณของท่าน<br>
  จึงได้กล่าวภาษิตเหล่านี้ว่า)<br>
  [๑๐๐๕] ภิกษุผู้สงบ งดเว้นจากการทำชั่ว<br>
  พูดด้วยปัญญา ไม่ฟุ้งซ่าน<br>
  ย่อมกำจัดบาปธรรมทั้งหลายได้<br>
  เหมือนกับลมพัดใบไม้ให้ร่วงหล่น<br>
  [๑๐๐๖] ภิกษุผู้สงบระงับ งดเว้นจากการทำความชั่ว<br>
  มักพูดด้วยปัญญา ไม่ฟุ้งซ่าน<br>
  ย่อมกำจัดบาปธรรมได้แล้ว<br>
  เหมือนกับลมพัดใบไม้ให้ลอยไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๐๔ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๒. สารีปุตตเถรคาถา<br>
  [๑๐๐๗] ภิกษุผู้สงบระงับ ไม่มีความคับแค้น<br>
  มีใจผ่องใสไม่ขุ่นมัว มีศีลอันงาม<br>
  เป็นปราชญ์ พึงทำที่สุดทุกข์ได้<br>
  (พระสารีบุตรเถระปรารภพวกภิกษุวัชชีบุตรที่เชื่อพระเทวทัตต์ จึงได้กล่าว<br>
  ภาษิตทั้งหลายไว้ว่า)<br>
  [๑๐๐๘] บุคคลไม่พึงไว้ใจในปุถุชนบางพวก<br>
  ทั้งที่เป็นคฤหัสถ์และบรรพชิต<br>
  แม้เบื้องต้นเขาจะเป็นคนดี ภายหลังจะเป็นคนไม่ดี<br>
  หรือเบื้องต้นเป็นคนไม่ดี ภายหลังจะกลับเป็นคนดีก็ตาม<br>
  [๑๐๐๙] นิวรณธรรม ๕ เหล่านี้ คือ<br>
  (๑) กามฉันทะ (๒) พยาบาท (๓) ถีนมิทธะ<br>
  (๔) อุทธัจจกุกกุจจะ (๕) วิจิกิจฉา<br>
  เป็นธรรมเครื่องเศร้าหมองใจของภิกษุ<br>
  [๑๐๑๐] สมาธิของภิกษุใดผู้มีปกติอยู่ด้วยความไม่ประมาท<br>
  ย่อมไม่หวั่นไหวด้วยเหตุ ๒ ประการ คือ<br>
  (๑) ด้วยมีผู้สักการะ (๒) ด้วยไม่มีผู้สักการะ<br>
  [๑๐๑๑] ภิกษุผู้เข้าฌาน มีความเพียรต่อเนื่อง<br>
  พิจารณาเห็นด้วยปัญญาที่สุขุม<br>
  ยินดีในธรรมเป็นที่สิ้นไปแห่งอุปาทาน๑นั้น<br>
  นักปราชญ์ทั้งหลายเรียกว่า สัตบุรุษ<br>
  [๑๐๑๒] มหาสมุทร ๑ แผ่นดิน ๑ ภูเขา ๑ ลม ๑<br>
  ไม่ควรที่จะเปรียบเทียบกับความหลุดพ้นอย่างประเสริฐ<br>
  ของพระศาสดา<br><br>เชิงอรรถ :<br>
  ๑ ความยึดมั่นถือมั่น (ขุ.เถร.อ. ๒/๑๐๑๑/๔๓๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๐๕ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๓. อานนทเถรคาถา<br>
  [๑๐๑๓] พระเถระผู้ประพฤติตามพระธรรมจักร<br>
  ที่พระศาสดาทรงให้เป็นไป มีปัญญามาก มีจิตตั้งมั่น<br>
  เป็นผู้เสมอด้วยแผ่นดิน น้ำ และไฟ ไม่ยินดี ย่อมไม่ยินร้าย<br>
  [๑๐๑๔] ภิกษุถึงที่สุดสาวกปัญญาบารมี มีความรู้มาก เป็นมหามุนี<br>
  ไม่โง่เขลา ไม่ใช่เหมือนผู้โง่เขลา เป็นผู้เย็นอยู่เป็นนิตย์<br>
  [๑๐๑๕] เราปรนนิบัติพระศาสดา ได้ทำตามคำสั่งสอนของพระพุทธเจ้าแล้ว<br>
  ปลงภาระที่หนักได้ ถอนตัณหาที่นำไปสู่ภพได้ขาดแล้ว<br>
  [๑๐๑๖] ท่านทั้งหลายจงยังประโยชน์ตนและประโยชน์ผู้อื่น<br>
  ให้ถึงพร้อมด้วยความไม่ประมาทเถิด นี้เป็นคำพร่ำสอนของเรา<br>
  เราหลุดพ้นจากกิเลสและภพได้ทั้งหมดแล้ว จะปรินิพพานละ</p>
<p> ๓. อานนทเถรคาถา<br>
  ภาษิตของพระอานนทเถระ<br>
  (พระอานนทเถระ เมื่อสังคายนาพระธรรมได้กล่าวภาษิตเหล่านี้ว่า)<br>
  [๑๐๑๗] บัณฑิตไม่พึงทำความเป็นสหายกับคนพูดส่อเสียด ๑<br>
  คนมักโกรธ ๑ คนตระหนี่ ๑ คนชอบใจที่จะให้ผู้อื่นพินาศ ๑<br>
  เพราะการสมาคมกับคนชั่วเป็นความเลว ๑<br>
  [๑๐๑๘] บัณฑิตพึงทำความเป็นสหายกับคนที่มีศรัทธา ๑<br>
  มีศีลเป็นที่รัก ๑ มีปัญญา ๑ เป็นพหูสูต ๑<br>
  เพราะการสมาคมกับคนดีทั้งหลายเป็นความเจริญ<br>
  [๑๐๑๙] ขอเชิญดูอัตภาพที่ผ้าและอาภรณ์เป็นต้นทำให้วิจิตร<br>
  มีกายเป็นแผล มีกระดูก ๓๐๐ ท่อนเป็นโครงร่าง<br>
  กระสับกระส่าย ที่พวกคนเขลาดำริหวังกันส่วนมาก<br>
  ซึ่งไม่มีความยั่งยืนตั้งมั่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๐๖ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๓. อานนทเถรคาถา<br>
  [๑๐๒๐] ขอเชิญดูอัตภาพที่สตรีใช้แก้วมณีและต่างหูแต่งให้วิจิตร<br>
  ซึ่งมีหนังหุ้มกระดูกไว้ภายใน งามพร้อมเสื้อผ้า<br>
  [๑๐๒๑] เท้าทั้งสองย้อมด้วยครั่งสด หน้าทาด้วยจุรณ<br>
  ก็สามารถทำคนเขลาให้ลุ่มหลง<br>
  แต่ไม่สามารถทำคนที่แสวงหาฝั่งคือนิพพานให้ลุ่มหลงได้<br>
  [๑๐๒๒] ผมที่ตบแต่งให้เป็นลอนดังกระดานหมากรุก<br>
  ตาทั้งสองที่หยอดด้วยยาหยอดตาก็สามารถทำคนเขลาให้ลุ่มหลง<br>
  แต่ไม่สามารถทำคนที่แสวงหาฝั่งคือนิพพานให้ลุ่มหลงได้<br>
  [๑๐๒๓] กายที่มีสภาพเปื่อยเน่าเป็นธรรมดาซึ่งตบแต่งแล้ว<br>
  เหมือนกล่องยาหยอดตาใหม่ ๆ ที่งดงาม<br>
  ก็สามารถทำคนเขลาให้ลุ่มหลง<br>
  แต่ไม่สามารถทำคนแสวงหาฝั่งคือนิพพานให้ลุ่มหลงได้<br>
  [๑๐๒๔] พระอานนทเถระผู้โคตมโคตร เป็นพหูสูต<br>
  กล่าวธรรมได้อย่างวิจิตร เป็นพุทธอุปัฏฐาก<br>
  ปลงภาระได้แล้ว พรากจากกิเลสที่ประกอบสัตว์ไว้<br>
  พอเอนกายลงนอน<br>
  [๑๐๒๕] สิ้นอาสวะ พรากจากกิเลสที่ประกอบสัตว์ไว้<br>
  ล่วงกิเลสเป็นเครื่องข้อง ดับกิเลสได้สนิท<br>
  ถึงฝั่งแห่งความเกิดและความตาย<br>
  ยังทรงร่างกาย ซึ่งมีในภพสุดท้ายอยู่<br>
  [๑๐๒๖] ธรรมทั้งหลายของพระพุทธเจ้า<br>
  ผู้ทรงเป็นเผ่าพันธุ์แห่งดวงอาทิตย์<br>
  ตั้งอยู่เฉพาะในบุรุษพิเศษใด<br>
  บุรุษพิเศษนั้น คือพระอานนทโคตมโคตร<br>
  ยังดำรงอยู่ในหนทางเป็นที่ดำเนินไปสู่นิพพาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๐๗ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๓. อานนทเถรคาถา<br>
  [๑๐๒๗] เราได้เรียนมาจากพระพุทธเจ้า ๘๒,๐๐๐ พระธรรมขันธ์<br>
  จากภิกษุ ๒,๐๐๐ พระธรรมขันธ์<br>
  จึงรวมธรรมที่เราช่ำชองคล่องปากได้ ๘๔,๐๐๐ พระธรรมขันธ์<br>
  [๑๐๒๘] คนที่มีการศึกษาน้อยนี้ย่อมแก่ไปเปล่าเหมือนโคพลิพัท๑<br>
  เขาเจริญแต่เนื้อหนัง ส่วนปัญญาหาเจริญไม่<br>
  [๑๐๒๙] ผู้ที่มีการศึกษามาก กลับดูหมิ่นผู้ที่มีการศึกษาน้อย<br>
  เพราะการศึกษาเป็นเหตุ ย่อมปรากฏแก่เรา<br>
  เหมือนคนตาบอดถือดวงประทีปไป<br>
  [๑๐๓๐] บุคคลพึงเข้าไปนั่งใกล้ท่านผู้เป็นพหูสูต<br>
  ทั้งไม่ควรทำสุตะ๒ให้เสื่อมสูญไป<br>
  เพราะความเป็นพหูสูตนั้นเป็นรากเง่าของพรหมจรรย์<br>
  ฉะนั้น จึงควรเป็นผู้ทรงธรรม<br>
  [๑๐๓๑] บุคคลรู้เบื้องต้นและเบื้องปลายภาษิต<br>
  รู้อรรถแห่งภาษิต ฉลาดในนิรุตติ และในบท๓<br>
  เรียนธรรมให้รู้ให้เข้าใจดีและพิจารณาเนื้อความ<br>
  [๑๐๓๒] เขาก็ทำความพอใจด้วยความอดทน<br>
  พยายามพิจารณาไตร่ตรองถึงนามรูปนั้น<br>
  เริ่มตั้งความเพียรในเวลา(ที่ควรประคองจิตเป็นต้น)<br>
  จึงจะพึงเป็นผู้มีจิตตั้งมั่นดีในภายในได้<br>
  [๑๐๓๓] ผู้หวังความรู้แจ้งธรรมพึงคบหาท่านผู้เป็นพหูสูต<br>
  ทรงธรรม มีปัญญา เป็นพุทธสาวกเช่นนั้น<br><br>เชิงอรรถ :<br>
  ๑ โคถึกที่มีกำลัง (ขุ.เถร.อ. ๒/๑๐๒๘/๔๖๖)<br>
  ๒ ความเป็นผู้มีการศึกษามากด้วยการเล่าเรียน (ขุ.เถร.อ. ๒/๑๐๓๐/๔๖๗)<br>
  ๓ ปฏิสัมภิทาทั้ง ๔ คือในนิรุตติปฏิสัมภิทาและในปฏิสัมภิทา ๓ ที่เหลือ (ขุ.เถร.อ.
  ๒/๑๐๓๑/๔๖๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๐๘ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๓. อานนทเถรคาถา<br>
  [๑๐๓๔] บุคคลผู้เป็นพหูสูต ทรงธรรม<br>
  รักษาคลังธรรมของพระพุทธเจ้าผู้แสวงหาคุณอันยิ่งใหญ่<br>
  ผู้เป็นพหูสูตเช่นนั้นเป็นดวงตาและเป็นปูชนียบุคคล<br>
  ของชาวโลกทั้งมวล<br>
  [๑๐๓๕] ภิกษุมีธรรม๑ เป็นที่มายินดี ยินดีแล้วในธรรม<br>
  พิจารณาใคร่ครวญถึงธรรม ระลึกถึงธรรมอยู่<br>
  ก็ย่อมไม่เสื่อมจากพระสัทธรรม<br>
  [๑๐๓๖] ภิกษุผู้หนักในความตระหนี่กาย<br>
  เมื่อกายและชีวิตเสื่อมไปอยู่<br>
  เธอไม่ขยันหมั่นเพียร ยังติดความสุขทางกาย<br>
  จะมีความอยู่ผาสุกด้วยความเป็นสมณะได้แต่ที่ไหน<br>
  [๑๐๓๗] ทิศทุกทิศ ไม่ปรากฏ ธรรมทั้งหลายก็ไม่แจ่มแจ้งแก่เรา<br>
  เมื่อพระธรรมเสนาบดีซึ่งเป็นกัลยาณมิตร นิพพานเสียแล้ว<br>
  โลกนี้ทั้งหมดปรากฏเหมือนกับว่ามืดมิด<br>
  [๑๐๓๘] กัลยาณมิตรเช่นนั้น ย่อมไม่มีแก่ผู้ปราศจากสหาย<br>
  ผู้มีพระศาสดาล่วงลับหมือนกายคตาสติ<br>
  [๑๐๓๙] มิตรเก่า ก็ล่วงลับไป จิตของเราไม่ยอมสมาคมกับมิตรใหม่<br>
  วันนี้เรานั้น ขอเข้าฌานอยู่คนเดียว<br>
  เหมือนกับนกเข้าอยู่ประจำรังในฤดูฝน<br>
  (พระศาสดาได้ตรัสกับพระอานนทเถระด้วยพระพุทธภาษิตว่า)<br>
  [๑๐๔๐] เธออย่าได้ห้ามชนหมู่มากผู้เป็นชาวต่างรัฐต่างถิ่น<br>
  ที่พากันมาไม่ทันพบเรา<br>
  ชนเหล่านั้นซึ่งมุ่งฟังธรรม จงเข้าพบเราได้<br>
  นี้แหละเป็นเวลาเข้าพบเรา<br><br>เชิงอรรถ :<br>
  ๑ สมถะและวิปัสสนา (ขุ.เถร.อ. ๑๐๓๕/๔๖๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๐๙ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] ๓. อานนทเถรคาถา<br>
  (พระอานนทเถระได้ฟังพุทธดำรัสนั้นแล้ว ได้กล่าวภาษิตเหล่านี้ว่า)<br>
  [๑๐๔๑] พระศาสดาผู้มีพระจักษุทรงประทานพระวโรกาส<br>
  ไม่ทรงห้ามชนหมู่มากซึ่งเป็นชาวต่างรัฐต่างถิ่น<br>
  ที่พากันมาไม่ทันเข้าเฝ้า<br>
  [๑๐๔๒] เมื่อเราเป็นเสขบุคคลอยู่ ๒๕ ปี กามสัญญา๑มิได้เกิดขึ้น<br>
  ท่านจงมองเห็นธรรมว่าเป็นธรรมดีงาม<br>
  [๑๐๔๓] เมื่อเราเป็นเสขบุคคลอยู่ ๒๕ ปี โทสสัญญา๒มิได้เกิดขึ้น<br>
  ท่านจงมองเห็นธรรมว่าเป็นธรรมดีงาม<br>
  [๑๐๔๔] เราได้อุปัฏฐากพระผู้มีพระภาคด้วยเมตตากายกรรม<br>
  ดุจพระฉายาที่ติดตามพระองค์เป็นเวลา ๒๕ ปี<br>
  [๑๐๔๕] เราได้อุปัฏฐากพระผู้มีพระภาคด้วยเมตตาวจีกรรม<br>
  ดุจพระฉายาที่ติดตามพระองค์เป็นเวลา ๒๕ ปี<br>
  [๑๐๔๖] เราได้อุปัฏฐากพระผู้มีพระภาคด้วยเมตตามโนกรรม<br>
  ดุจพระฉายาที่ติดตามพระองค์เป็นเวลา ๒๕ ปี<br>
  [๑๐๔๗] เมื่อพระพุทธองค์เสด็จจงกรม<br>
  เราได้จงกรมตามเบื้องพระปฤษฎางค์ของพระองค์<br>
  เมื่อพระองค์ทรงแสดงธรรมอยู่ ญาณได้เกิดขึ้นแก่เรา<br>
  [๑๐๔๘] เรายังเป็นเสขะมีกิจที่ต้องทำ ยังไม่ได้บรรลุอรหัต<br>
  แต่พระศาสดาผู้ทรงอนุเคราะห์เรา ปรากฏว่าปรินิพพานเสียแล้ว<br>
  [๑๐๔๙] เวลานั้น(เรา)ได้มีความสะพรึงกลัว และขนพองสยองเกล้า<br>
  ในเมื่อพระสัมมาสัมพุทธเจ้าผู้ประกอบด้วยพระคุณอย่างประเสริฐ<br>
  โดยอาการทั้งปวง เสด็จดับขันธปรินิพพานแล้ว<br><br>เชิงอรรถ :<br>
  ๑ ความกำหนดหมายในความใคร่<br>
  ๒ ความกำหนดหมายในความโกรธ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๑๐ }</span></p><hr><p>
  พระสุตตันตปิฏก ขุททกนิกาย เถรคาถา [๑๗. ติงสนิบาต] รวมเรื่องพระเถระที่มีในนิบาต<br>
  (พระธรรมสังคาหกาจารย์ทั้งหลายเมื่อจะสรรเสริญพระอานนทเถระ จึงได้<br>
  กล่าวภาษิตเหล่านี้ว่า)<br>
  [๑๐๕๐] พระอานนทเถระ เป็นพหูสูต ทรงธรรม<br>
  รักษาคลังธรรมของพระพุทธเจ้าผู้แสวงคุณอันยิ่งใหญ่<br>
  เป็นดวงตาของชาวโลกทั้งมวล ปรินิพพานเสียแล้ว<br>
  [๑๐๕๑] พระอานนทเถระเป็นพหูสูต ทรงธรรม<br>
  รักษาคลังธรรมของพระพุทธเจ้าผู้แสวงหาคุณอันยิ่งใหญ่<br>
  เป็นดวงตาของชาวโลกทั้งมวล กำจัดความมืดในโลกที่มืดมนได้<br>
  [๑๐๕๒] พระอานนทเถระ มีคติ๑ มีสติ มีธิติ๒ แสวงหาคุณอันยิ่งใหญ่<br>
  และทรงพระสัทธรรมไว้ ได้เป็นบ่อเกิดรัตนะ๓<br>
  (พระอานนทเถระก่อนจะปรินิพพาน ได้กล่าวภาษิตสุดท้ายว่า)<br>
  [๑๐๕๓] เราได้ปรนนิบัติพระศาสดา<br>
  ได้ทำตามคำสั่งสอนของพระพุทธเจ้า<br>
  ปลงภาระที่หนักเสียได้ บัดนี้ไม่มีการเกิดอีก<br>
  ติงสนิบาต จบ</p>
<p> รวมเรื่องพระเถระที่มีในนิบาตนี้ คือ<br>
  ๑. พระปุสสเถระ ๒. พระสารีบุตรเถระ<br>
  ๓. พระอานนทเถระ<br>
  ในตึงสนิบาตนี้ มีพระเถระที่ระบุไว้ ๓ รูป<br>
  และมี ๑๐๕ ภาษิต ฉะนี้แล<br><br>เชิงอรรถ :<br>
  ๑ ญาณคือความหยั่งรู้ (ขุ.เถร.อ. ๒/๑๐๕๒/๔๗๑)<br>
  ๒ ปัญญาเครื่องทรงจำ (ขุ.เถร.อ. ๒/๑๐๕๒/๔๗๑)<br>
  ๓ พระสัทธรรม (ขุ.เถร.อ. ๒/๑๐๕๒/๔๗๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๑๑ }</span></p><hr><p>
  พระสุตตันตปิฏก ขุททกนิกาย เถรคาถา [๑๘. จัตตาฬีสนิบาต] ๑. มหากัสสปเถรคาถา<br>
  ๑๘. จัตตาฬีสนิบาต<br>
  ๑. มหากัสสปเถรคาถา<br>
  ภาษิตของพระมหากัสสปเถระ<br>
  (พระมหากัสสปเถระได้กล่าวภาษิตเหล่านี้ว่า)<br>
  [๑๐๕๔] บุคคลไม่พึงมีหมู่คณะแวดล้อมเที่ยวไป<br>
  เพราะเป็นเหตุทำใจให้ฟุ้งซ่าน ยากแก่การได้สมาธิ<br>
  การสงเคราะห์ชนต่าง ๆ เป็นความลำบาก<br>
  บุคคลเห็นโทษด้วยประการฉะนี้แล้ว<br>
  ไม่พึงชอบใจการคลุกคลีด้วยหมู่คณะ<br>
  [๑๐๕๕] มุนีไม่พึงเกี่ยวข้องตระกูลทั้งหลาย<br>
  เพราะเป็นเหตุทำใจให้ฟุ้งซ่าน ยากแก่การได้สมาธิ<br>
  ผู้ขวนขวายเกี่ยวข้องกับตระกูลนั้น<br>
  ย่อมติดในรส ละทิ้งประโยชน์อันจะนำความสุขมาให้<br>
  [๑๐๕๖] ด้วยว่านักปราชญ์มีพระพุทธเจ้าเป็นต้น<br>
  กล่าวการไหว้และการบูชาในตระกูลทั้งหลายว่า เป็นเปือกตม<br>
  เป็นลูกศรอันละเอียดซึ่งถอนขึ้นได้ยาก<br>
  เป็นสักการะที่คนชั่วละได้ยาก<br>
  [๑๐๕๗] เราลงจากเสนาสนะแล้วได้เข้าไปบิณฑบาตยังนคร<br>
  ได้เข้าไปยืนอยู่ใกล้ ๆ บุรุษโรคเรื้อนซึ่งกำลังบริโภคอาหารนั้นด้วย<br>
  ความเอื้อเฟื้อ<br>
  [๑๐๕๘] บุรุษโรคเรื้อนนั้นใช้มือข้างที่หงิกงอ<br>
  น้อมคำข้าวเข้ามาถวายเรา<br>
  และเมื่อเขาใส่คำข้าวลง<br>
  นิ้วมือของเขาเน่าเฟะก็ขาดตกลงในบาตรของเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๑๒ }</span></p><hr><p>
  พระสุตตันตปิฏก ขุททกนิกาย เถรคาถา [๑๘. จัตตาฬีสนิบาต] ๑. มหากัสสปเถรคาถา<br>
  [๑๐๕๙] เราได้อาศัยฝาเรือนฉันคำข้าวนั้นอยู่<br>
  ขณะฉัน หรือฉันเสร็จแล้ว เราไม่มีความรังเกียจเลย<br>
  [๑๐๖๐] ภิกษุใดไม่ดูหมิ่นบริโภคปัจจัย ๔ นี้ คือ<br>
  (๑) อาหารบิณฑบาตที่จะต้องลุกขึ้นยืนรับ (๒) บังสุกุลจีวร<br>
  (๓) เสนาสนะคือโคนไม้ (๔) ยาดองด้วยน้ำมูตรเน่า<br>
  ภิกษุนั้นแหละควรอยู่ในทิศทั้ง ๔ ได้<br>
  [๑๐๖๑] ในปัจฉิมวัย ภิกษุบางพวกเมื่อขึ้นภูเขาย่อมลำบาก<br>
  แต่กัสสปะซึ่งเป็นทายาทของพระพุทธเจ้า<br>
  มีสติสัมปชัญญะตั้งมั่น แข็งแรงด้วยกำลังฤทธิ์ ย่อมขึ้นได้สบาย<br>
  [๑๐๖๒] กัสสปะซึ่งหมดอุปาทาน ละความหวาดกลัวภัยได้แล้ว<br>
  กลับจากบิณฑบาตแล้ว ได้ขึ้นภูเขา เข้าฌานอยู่<br>
  [๑๐๖๓] กัสสปะซึ่งหมดอุปาทาน เมื่อสัตว์ทั้งหลายถูกไฟไหม้อยู่<br>
  ก็ดับไฟเสียได้ กลับจากบิณฑบาตแล้ว ได้ขึ้นภูเขา เข้าฌานอยู่<br>
  [๑๐๖๔] กัสสปะซึ่งหมดอุปาทาน ทำกิจเสร็จแล้ว ไม่มีอาสวะ<br>
  กลับจากบิณฑบาตแล้ว ได้ขึ้นภูเขา เข้าฌานอยู่<br>
  [๑๐๖๕] ภูมิภาคเรียงรายไปด้วยแนวต้นกุ่ม<br>
  น่ารื่นรมย์ใจ กึกก้อง ด้วยเสียงช้างร้อง น่ารื่นรมย์<br>
  ล้วนแล้วด้วยภูเขา ย่อมทำเราให้ยินดี<br>
  [๑๐๖๖] ภูเขาเหล่านั้นมีสีเขียวดุจเมฆ งดงาม<br>
  มีน้ำเย็น ทรงความสะอาดไว้<br>
  ดารดาษด้วยแมลงค่อมทอง ย่อมทำเราให้รื่นรมย์ใจ<br>
  [๑๐๖๗] ภูเขาเหล่านั้นเปรียบดังปราสาท<br>
  เขียวชะอุ่มสูงตระหง่านเทียมเมฆ<br>
  กึกด้วยเสียงช้างร้อง น่ารื่นรมย์<br>
  ย่อมทำเราให้ยินดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๑๓ }</span></p><hr><p>
  พระสุตตันตปิฏก ขุททกนิกาย เถรคาถา [๑๘. จัตตาฬีสนิบาต] ๑. มหากัสสปเถรคาถา<br>
  [๑๐๖๘] ภูเขาเหล่านั้นที่ฝนตกรดใหม่ ๆ มีพื้นน่ารื่นรมย์<br>
  ทั้งเหล่าฤๅษีก็อาศัยอยู่ เซ็งแซ่ด้วยเสียงนกยูงร้อง<br>
  ย่อมทำเราให้รื่นรมย์ใจ<br>
  [๑๐๖๙] สถานที่เช่นนั้นเหมาะแก่เราผู้มีใจเด็ดเดี่ยวมุ่งเข้าฌาน<br>
  เหมาะแก่เราผู้เป็นภิกษุมีใจเด็ดเดี่ยว มุ่งประโยชน์<br>
  [๑๐๗๐] เหมาะแก่เราผู้เป็นภิกษุ มีใจเด็ดเดี่ยว มุ่งความผาสุก<br>
  เหมาะแก่เรา ผู้คงที่ มีใจเด็ดเดี่ยว มั่นคง<br>
  [๑๐๗๑] ภูเขาเหล่านั้นมีสีเสมอด้วยดอกผักตบ<br>
  คล้ายกับว่าหมู่เมฆบนท้องฟ้าปกคลุม<br>
  คลาคล่ำไปด้วยฝูงนกนานาชนิด ย่อมทำเราให้รื่นรมย์ใจ<br>
  [๑๐๗๒] ภูเขาเหล่านั้นไม่มีหมู่คนพลุกพล่าน<br>
  มีแต่หมู่เนื้ออาศัยอยู่<br>
  คลาคล่ำไปด้วยฝูงนกนานาชนิด<br>
  ย่อมทำเราให้รื่นรมย์ใจ<br>
  [๑๐๗๓] ภูเขาหินอันกว้างใหญ่ไพศาลมีน้ำไหลใสสะอาด<br>
  มีฝูงค่างและฝูงเนื้อฟานคลาคล่ำ<br>
  ดารดาษไปด้วยน้ำและสาหร่าย ย่อมทำเราให้รื่นรมย์ใจยิ่งนัก<br>
  [๑๐๗๔] ความยินดีด้วยดนตรีมีเครื่อง ๕ เช่นนั้น<br>
  ย่อมไม่มีแก่เราผู้มีจิตตั้งมั่น<br>
  พิจารณาเห็นธรรมโดยชอบ<br>
  [๑๐๗๕] ภิกษุไม่ควรทำงานก่อสร้างให้มาก<br>
  พึงเว้นห่างหมู่ชน ไม่พึงขวนขวายเพื่อลาภผล<br>
  ภิกษุผู้ปฏิบัติเช่นนั้นเป็นผู้ขวนขวาย<br>
  ในลาภผลและติดในรสอาหาร<br>
  ย่อมละทิ้งประโยชน์ที่จะนำความสุขมาให้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๑๔ }</span></p><hr><p>
  พระสุตตันตปิฏก ขุททกนิกาย เถรคาถา [๑๘. จัตตาฬีสนิบาต] ๑. มหากัสสปเถรคาถา<br>
  [๑๐๗๖] ภิกษุไม่พึงทำงานก่อสร้างให้มาก<br>
  พึงเว้นห่างงานก่อสร้างนั้น<br>
  ซึ่งไม่นำประโยชน์มาให้ตน<br>
  เพราะกายจะเหน็ดเหนื่อยเมื่อยล้า<br>
  เธอซึ่งประสบความลำบาก<br>
  ย่อมไม่ประสบความสงบใจ<br>
  [๑๐๗๗] ภิกษุไม่พิจารณาเห็นแม้ประโยชน์ตน<br>
  ด้วยเพียงท่องบ่นพระพุทธวจนะ<br>
  ย่อมเที่ยวชูคอ สำคัญตัวว่าประเสริฐกว่าเขา<br>
  [๑๐๗๘] นรชนใดไม่ประเสริฐเป็นพาล<br>
  สำคัญตนว่าประเสริฐกว่าเขา เสมอเขา<br>
  ท่านผู้รู้ทั้งหลาย ย่อมไม่สรรเสริญนรชนนั้น ผู้มีใจกระด้าง<br>
  [๑๐๗๙] ส่วนผู้ใดเป็นคนประเสริฐกว่าเขาแต่ไม่ถือตัวว่า<br>
  ประเสริฐกว่าเขา เสมอเขา หรือว่าเลวกว่าเขา<br>
  หวั่นไหวด้วยมานะสักอย่างหนึ่งใน ๙ อย่าง<br>
  [๑๐๘๐] ท่านผู้รู้ทั้งหลายย่อมสรรเสริญผู้นั้นนั่นแหละว่า<br>
  มีปัญญา คงที่เช่นนั้น ตั้งมั่นดีในศีลทั้งหลาย<br>
  บำเพ็ญความสงบใจอยู่เนือง ๆ<br>
  [๑๐๘๑] ผู้ใดไม่มีความเคารพในเพื่อนพรหมจารีทั้งหลาย<br>
  ผู้นั้นย่อมห่างไกลจากพระสัทธรรม เหมือนฟ้ากับดิน<br>
  [๑๐๘๒] ก็เหล่าภิกษุมีหิริและโอตตัปปะตั้งมั่นโดยชอบทุกเมื่อ<br>
  มีพรหมจรรย์งอกงาม ย่อมเป็นผู้มีภพใหม่สิ้นแล้ว<br>
  [๑๐๘๓] ภิกษุที่ยังมีจิตฟุ้งซ่าน กลับกลอก<br>
  ถึงจะห่มผ้าบังสุกุล ก็ย่อมไม่งดงามด้วยผ้าบังสุกุลนั้น<br>
  เหมือนวานรที่คลุมด้วยหนังราชสีห์ ไม่งดงาม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๑๕ }</span></p><hr><p>
  พระสุตตันตปิฏก ขุททกนิกาย เถรคาถา [๑๘. จัตตาฬีสนิบาต] ๑.มหากัสสปเถรคาถา<br>
  [๑๐๘๔] ส่วนภิกษุผู้มีจิตไม่ฟุ้งซ่าน ไม่กลับกลอก<br>
  มีปัญญารักษาตนรอด สำรวมอินทรีย์<br>
  ย่อมงดงามด้วยผ้าบังสุกุล เหมือนราชสีห์ที่ซอกภูเขาฉะนั้น<br>
  [๑๐๘๕] อุบัติเทพมีฤทธิ์ มีเกียรติยศ<br>
  มีจำนวนมากถึง ๑๐,๐๐๐ เหล่านี้<br>
  และหมู่พรหมทั้งหมดนั้น<br>
  [๑๐๘๖] พากันมายืนประนมมือ<br>
  นอบน้อมท่านพระธรรมเสนาบดีสารีบุตรผู้เป็นปราชญ์<br>
  เข้าฌานสมาบัติได้อย่างอุกฤษฏ์<br>
  มีจิตตั้งมั่น พร้อมกับเปล่งวาจาว่า<br>
  [๑๐๘๗] ข้าแต่ท่านผู้เป็นบุรุษอาชาไนย ขอความนอบน้อมจงมีแด่ท่าน<br>
  ข้าแต่ท่านผู้เป็นบุรุษสูงสุด ขอความนอบน้อมจงมีแด่ท่าน<br>
  ที่พวกเราไม่รู้ว่า ท่านอาศัยอารมณ์ไรเล่า ถึงเข้าฌานอยู่<br>
  [๑๐๘๘] น่าอัศจรรย์จริงหนอ<br>
  วิสัยเฉพาะตัวของท่านผู้รู้ทั้งหลายลึกซึ้งยิ่งนัก<br>
  พวกเราผู้สามารถที่จะรู้วิสัยแม้ที่ละเอียด<br>
  ดุจนายขมังธนูผู้ยิงขนทรายได้มาประชุมกันแล้ว ก็ยังรู้ไม่ได้<br>
  [๑๐๘๙] เพราะได้เห็นท่านพระสารีบุตรผู้ควรแก่การบูชา<br>
  ซึ่งหมู่ทวยเทพบูชาแล้วอย่างนั้นในครั้งนั้น<br>
  ท่านพระกัปปินะจึงได้มีความยิ้มแย้ม<br>
  [๑๐๙๐] ทั่วพุทธอาณาเขต ยกเว้นพระมหามุนีเสีย<br>
  เราได้เป็นผู้ประเสริฐในธุดงคคุณ ไม่มีใครเทียบเท่าเรา<br>
  [๑๐๙๑] เราปรนนิบัติพระศาสดา<br>
  ได้ทำตามคำสั่งสอนของพระพุทธเจ้าแล้ว<br>
  ปลงภาระที่หนักเสียได้แล้ว ถอนตัณหาที่นำไปสู่ภพได้ขาดแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๑๖ }</span></p><hr><p>
  พระสุตตันตปิฏก ขุททกนิกาย เถรคาถา [๑๘. จัตตาฬีสนิบาต] รวมเรื่องพระเถระที่มีในนิบาต<br>
  [๑๐๙๒] พระโคดมผู้ทรงพระคุณหาประมาณมิได้<br>
  มีพระทัยน้อมไปในเนกขัมมะ<br>
  สลัดออกจากภพ ๓<br>
  ไม่ทรงติดจีวร บิณฑบาต เสนาสนะ<br>
  เหมือนดอกบัวไร้มลทินไม่ติดน้ำฉะนั้น<br>
  [๑๐๙๓] พระองค์เป็นจอมปราชญ์<br>
  มีสติปัฏฐานเป็นพระศอ<br>
  มีศรัทธาเป็นพระหัตถ์<br>
  มีปัญญาเป็นพระเศียร<br>
  ทรงมีพระปรีชามาก<br>
  ทรงปฏิบัติดับกิเลสและกองทุกข์ได้ตลอดไป<br>
  จัตตาฬีสนิบาต จบบริบูรณ์</p>
<p> รวมเรื่องพระเถระที่มีในนิบาตนี้ คือ<br>
  ๑. พระมหากัสสปเถระรูปเดียวเท่านั้น <br>
  และในจัตตาฬีสนิบาตมี ๔๐ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๑๗ }</span></p><hr><p>
  พระสุตตันตปิฏก ขุททกนิกาย เถรคาถา [๑๙. ปัญญาสนิบาต] ๑. ตาลปุฏเถรคาถา<br>
  ๑๙. ปัญญาสนิบาต<br>
  ๑. ตาลปุฏเถรคาถา<br>
  ภาษิตของพระตาลปุฏเถระ<br>
  (พระตาลปุฏเถระหวังจะจำแนกแสดงโยนิโสมนสิการโดยประการต่าง ๆ จึงได้<br>
  กล่าวสอนภิกษุทั้งหลายด้วยภาษิตเหล่านี้ว่า)<br>
  [๑๐๙๔] เมื่อไรหนอเราจะอยู่ผู้เดียวไม่มีตัณหาเป็นเพื่อนที่ซอกเขา<br>
  เมื่อไรหนอเราจะพิจารณาเห็นแจ้งภพทั้งปวงโดยเป็นสภาวะไม่เที่ยงอยู่<br>
  เมื่อไรหนอความดำริเช่นนี้นั้นของเราจะสำเร็จได้<br>
  [๑๐๙๕] เมื่อไรหนอเราจะได้เป็นมุนีนุ่งห่มผ้ากาสาวพัสตร์ที่ตัดด้วยศัสตรา<br>
  ไม่ยึดมั่น ไม่มีความหวัง ละราคะ โทสะ และโมหะได้แล้ว เที่ยว<br>
  ไปในป่าใหญ่อยู่ได้อย่างสบาย<br>
  [๑๐๙๖] เมื่อไรหนอเราจึงจะเห็นแจ้งร่างกายนี้ซึ่งไม่เที่ยง เป็นรังแห่ง<br>
  ความตายและเป็นรังแห่งโรค ถูกมรณะและชราคอยรบกวน<br>
  ปราศจากความกลัว อาศัยอยู่ในป่าแต่ผู้เดียว<br>
  ตรึกเช่นนี้นั้นของเราจะสำเร็จเมื่อไรหนอ<br>
  [๑๐๙๗] เมื่อไรหนอเราพึงจับดาบคมกริบคืออริยมรรคที่สำเร็จด้วยปัญญา<br>
  ตัดเถาวัลย์คือตัณหาที่ก่อให้เกิดภัย นำทุกข์มาให้<br>
  เป็นเหตุให้หมุนวนเวียนไปตามอารมณ์มากอย่าง<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๐๙๘] เมื่อไรหนอเราจะได้ฉวยศัสตราที่สำเร็จด้วยปัญญาอันมีเดชานุภาพ<br>
  มากของท่านผู้แสวงหาคุณอันยิ่งใหญ่ทั้งหลาย หักรานกิเลสมาร<br>
  พร้อมทั้งเสนามารโดยฉับพลัน เหนือบัลลังก์สีหอาสน์๑<br>
  ความตรึกเช่นนี้นั้นของเราจะสำเร็จเมื่อไรหนอ<br><br>เชิงอรรถ :<br>
  ๑ บัลลังก์ที่นั่งอย่างมั่นคง, บัลลังก์ที่นั่งแล้วชนะมารและเสนามารได้ (ขุ.เถร.อ.
  ๒/๑๐๙๘/๕๑๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๑๘ }</span></p><hr><p>
  พระสุตตันตปิฏก ขุททกนิกาย เถรคาถา [๑๙. ปัญญาสนิบาต] ๑. ตาลปุฏเถรคาถา<br>
  [๑๐๙๙] เมื่อไรหนอสัตบุรุษผู้มีความหนักแน่นในธรรม<br>
  คงที่ มีปกติเห็นตามความเป็นจริง ชนะอินทรีย์แล้ว<br>
  จะพึงเห็นเราว่า บำเพ็ญเพียรในสมาคม<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๑๐๐] เมื่อไรหนอความเกียจคร้าน ความหิวกระหาย<br>
  ลม แดด หรือเหลือบ ยุง สัตว์เลื้อยคลาน<br>
  จะไม่เบียดเบียนเราที่ซอกภูเขา นี้เป็นความประสงค์ส่วนตัวเรา<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๑๐๑] เมื่อไรหนอเราจึงจะได้เป็นผู้มีจิตตั้งมั่น มีสติ<br>
  บรรลุอริยสัจ ๔ ที่เห็นได้แสนยาก ซึ่งพระสัมมาสัมพุทธเจ้าผู้<br>
  แสวงหาคุณอันยิ่งใหญ่ทรงทราบแล้วด้วยพระปัญญา<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๑๐๒] เมื่อไรหนอ เราจะมีความสงบระงับจากเครื่องเร่าร้อน<br>
  ในเพราะรูป เสียง กลิ่น รส โผฏฐัพพะ และธรรมารมณ์<br>
  ที่เรายังไม่รู้เท่าทัน พิจารณาเห็นได้ด้วยปัญญา<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๑๐๓] เมื่อไรหนอเราถูกว่ากล่าวติเตียนด้วยคำหยาบ<br>
  จะไม่เดือดร้อนใจ เพราะคำหยาบนั้นเป็นเหตุ<br>
  ถึงได้รับการสรรเสริญ ก็จะไม่ยินดี เพราะการสรรเสริญนั้นเป็นเหตุ<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๑๐๔] เมื่อไรหนอเราพึงเห็นสภาพภายใน<br>
  คือ เบญจขันธ์ของเราเหล่านี้ รูปธรรมที่ยังไม่รู้<br>
  และสภาพภายนอก คือ ท่อนไม้ กอหญ้า<br>
  และลดาวัลย์ ว่าเป็นสภาพเสมอกัน<br>
  ความตรึกเช่นนี้นั้นของเราจะสำเร็จเมื่อไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๑๙ }</span></p><hr><p>
  พระสุตตันตปิฏก ขุททกนิกาย เถรคาถา [๑๙. ปัญญาสนิบาต] ๑. ตาลปุฏเถรคาถา<br>
  [๑๑๐๕] เมื่อไรหนอน้ำฝนใหม่ตามฤดูกาลในเวลาใกล้รุ่ง<br>
  จะตกรดเราผู้ครองผ้าจีวรดำเนินไปในมรรคา๑<br>
  ที่ท่านผู้แสวงหาคุณอันยิ่งใหญ่ดำเนินไปอยู่ในป่า<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๑๐๖] เมื่อไรหนอเราพึงได้ยินเสียงร้องของนกยูงที่ซอกเขาในป่า<br>
  แล้วลุกขึ้นพิจารณาเพื่อบรรลุอมตธรรม<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๑๐๗] เมื่อไรหนอเราจะพึงข้ามพ้นแม่น้ำคงคา ยมุนา สุรัสวดี ที่ไหล<br>
  ไปถึงบาดาล มีปากอ่าวใหญ่ทั้งน่ากลัว ไปได้ด้วยฤทธิ์ ไม่ติดขัด<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๑๐๘] เมื่อไรหนอเราจะพึงงดเว้นนิมิตว่างามทั้งปวงเสียได้<br>
  ขวนขวายในฌานแล้ว ทำลายความพอใจในกามคุณทั้งหลาย<br>
  เหมือนช้างทำลายเสาตะลุง และโซ่เหล็กได้แล้วเที่ยวไปในสงคราม<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๑๐๙] เมื่อไรหนอเราจึงจะได้บรรลุคำสอนของพระพุทธเจ้าผู้แสวงหา<br>
  คุณอันยิ่งใหญ่ได้แล้ว พอใจเหมือนลูกหนี้ผู้ขัดสนถูกเจ้าหนี้บีบ<br>
  บังคับ แสวงหาทรัพย์มาได้ก็พึงพอใจ<br>
  ความตรึกเช่นนี้นั้นของเราจะสำเร็จเมื่อไรหนอ<br>
  [๑๑๑๐] (จิตผู้เจริญ) ท่านอ้อนวอนเรามาเป็นเวลาหลายปีว่า<br>
  ท่านไม่สมควรอยู่ครองเรือนเลย บัดนี้เรานั้นก็ได้บวชสมประสงค์<br>
  แล้ว เหตุไฉน ท่านจึงไม่ชักนำเสียเล่า<br>
  [๑๑๑๑] จิตผู้เจริญ ท่านอ้อนวอนเรามาแล้วมิใช่หรือว่า<br>
  ฝูงนกยูงมีขนปีกแพรวพราว และเสียงกึกก้องแห่งธารน้ำตกตาม<br>
  ซอกเขา จะทำท่านผู้เข้าฌานอยู่ในป่าให้เพลิดเพลิน<br><br>เชิงอรรถ :<br>
  ๑ สมถะและวิปัสสนา (ขุ.เถร.อ. ๒/๑๑๐๕/๕๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๒๐ }</span></p><hr><p>
  พระสุตตันตปิฏก ขุททกนิกาย เถรคาถา [๑๙. ปัญญาสนิบาต] ๑. ตาลปุฏเถรคาถา<br>
  [๑๑๑๒] เรายอมสละญาติมิตรอันเป็นที่รักในสกุล<br>
  ความยินดีในการเล่น และกามคุณในโลกได้หมดแล้ว เข้ามาถึงป่านี้<br>
  ท่านช่างไม่ยินดีกับเราเสียเลยนะจิต<br>
  [๑๑๑๓] เราเมื่อพิจารณาเห็นว่า เพราะจิตนี้เป็นของเราเท่านั้น<br>
  ฉะนั้น ท่านจึงไม่ใช่ของผู้อื่น การร้องไห้รำพันจะมีประโยชน์อะไร<br>
  ในเวลาทำสงครามกับกิเลสมาร จิตทั้งหมดนี้มีแต่หวั่นไหวดังนี้<br>
  จึงได้ออกบวชแสวงหาอมตบท<br>
  [๑๑๑๔] พระสัมมาสัมพุทธเจ้าผู้ประเสริฐเหนือเทวดาและมนุษย์ทั้งหลาย<br>
  เป็นจอมท้าวสักกเทวราช เป็นจอมสารถีฝึกนระได้<br>
  ตรัสสุภาษิตไว้ว่า จิตนี้กวัดแกว่งเหมือนลิง<br>
  ทั้งห้ามได้แสนยาก เพราะไม่ปราศจากความกำหนัด<br>
  [๑๑๑๕] เพราะเหล่าปุถุชนที่ยังไม่รู้เท่าทัน<br>
  พัวพันอยู่ในกามทั้งหลายที่งดงาม มีรสหวาน ชวนให้รื่นรมย์ใจ<br>
  พวกเขาแสวงหาภพใหม่ ก่อแต่สิ่งที่ไร้ประโยชน์<br>
  ถูกจิตทำให้เหินห่างจากสุข นำไปไว้ในนรก ย่อมประสบทุกข์<br>
  [๑๑๑๖] จิต เมื่อก่อน ท่านแนะนำเราว่า<br>
  ท่านมีเสือเหลืองและเสือโคร่งห้อมล้อมอยู่ในป่า<br>
  ที่มีเสียงนกยูงและนกกระไนร่ำร้อง<br>
  จงละความห่วงใยในร่างกาย อย่าได้พลาดหวังเสียเลย<br>
  [๑๑๑๗] จิต เมื่อก่อน ท่านแนะนำเราว่า<br>
  ท่านจงเจริญฌาน อินทรีย์ พละ โพชฌงค์ และสมาธิภาวนา<br>
  ทั้งบรรลุวิชชา ๓ ในพระพุทธศาสนาให้ได้<br>
  [๑๑๑๘] จิต เมื่อก่อน ท่านแนะนำเราว่า<br>
  ท่านจงเจริญมรรคมีองค์ ๘ ที่นำสัตว์ออกจากวัฏฏทุกข์<br>
  หยั่งถึงความสิ้นทุกข์ทั้งมวล ชำระล้างกิเลสได้หมดสิ้น<br>
  เพื่อบรรลุนิพพานให้ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๒๑ }</span></p><hr><p>
  พระสุตตันตปิฏก ขุททกนิกาย เถรคาถา [๑๙. ปัญญาสนิบาต] ๑. ตาลปุฏเถรคาถา<br>
  [๑๑๑๙] จิต เมื่อก่อน ท่านแนะนำเราว่า<br>
  ท่านจงพิจารณาเห็นเบญจขันธ์โดยอุบายที่แยบคายว่า เป็นทุกข์<br>
  จงละเหตุให้เกิดทุกข์ และจงทำความสิ้นทุกข์ในอัตภาพนี้แหละ<br>
  ให้ได้<br>
  [๑๑๒๐] จิต เมื่อก่อน ท่านแนะนำเราว่า<br>
  ท่านจงพิจารณาเบญจขันธ์โดยอุบายที่แยบคายว่า<br>
  ไม่เที่ยง เป็นทุกข์<br>
  ว่า ว่างเปล่า ไม่มีตัวตน<br>
  และว่า ต้องวิบัติไป เป็นผู้ฆ่า<br>
  จงดับมโนวิจารทางใจเสียให้ได้<br>
  [๑๑๒๑] จิต เมื่อก่อน ท่านแนะนำเราว่า<br>
  ท่านจงปลงผมและโกนหนวดแล้ว ถือเพศสมณะ<br>
  มีรูปร่างแปลก ถูกเขาสาปแช่ง<br>
  ถือบาตรเที่ยวภิกษาไปตามตระกูลทั้งหลาย<br>
  จงพากเพียรในคำสอนของพระศาสดา<br>
  ผู้ทรงแสวงหาคุณอันยิ่งใหญ่ให้ได้<br>
  [๑๑๒๒] จิต เมื่อก่อน ท่านแนะนำเราว่า<br>
  ท่านจงสำรวมระวังให้ดี เมื่อเที่ยวไปในระหว่างตรอก<br>
  อย่ามีใจเกี่ยวข้องในตระกูล<br>
  และกามารมณ์ทั้งหลายเที่ยวไป<br>
  เหมือนดวงจันทร์วันเพ็ญที่ปราศจากเมฆฉะนั้น<br>
  [๑๑๒๓] จิต เมื่อก่อน ท่านแนะนำเราว่า<br>
  ท่านจงยินดีในธุดงคคุณทั้ง ๕ คือ<br>
  (๑) ถือการอยู่ป่าเป็นวัตร<br>
  (๒) ถือการเที่ยวบิณฑบาตเป็นวัตร<br>
  (๓) ถือการอยู่ป่าช้าเป็นวัตร<br>
  (๔) ถือการนุ่งห่มผ้าบังสุกุลเป็นวัตร<br>
  (๕) ถือการไม่นอนเป็นวัตรทุกเมื่อให้ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๒๒ }</span></p><hr><p>
  พระสุตตันตปิฏก ขุททกนิกาย เถรคาถา [๑๙. ปัญญาสนิบาต] ๑. ตาลปุฏเถรคาถา<br>
  [๑๑๒๔] บุคคลบางคนต้องการผลไม้ ปลูกไม้ผลไว้แล้ว<br>
  ไม่ได้รับผล ประสงค์จะโค่นต้นไม้นั้นเสีย ฉันใด<br>
  จิต ท่านทำเรา ที่ท่านชักนำให้หวั่นไหวในความไม่เที่ยง<br>
  ให้เป็นเหมือนบุคคลผู้ปลูกต้นไม้ฉันนั้น<br>
  [๑๑๒๕] จิต ที่ไม่มีรูปร่าง ไปได้ไกล ทั้งเที่ยวไปแต่ผู้เดียว<br>
  บัดนี้ เราจะไม่ทำตามคำของท่าน<br>
  เพราะกามทั้งหลาย ล้วนแต่ก่อให้เกิดทุกข์ ให้ผลเผ็ดร้อน<br>
  มีภัยอย่างใหญ่หลวง<br>
  เราจะประพฤติมุ่งมั่นอยู่เฉพาะนิพพาน<br>
  [๑๑๒๖] เราไม่ได้ออกบวชเพราะไม่มีบุญ เพราะหมดความกระดากอาย<br>
  เพราะตกอยู่ภายใต้อำนาจจิต เพราะทำผิดต่อชาติบ้านเมือง<br>
  ก็หรือเพราะเหตุแห่งอาชีพ<br>
  จิต ก็ท่านได้รับรองกับเราไว้ว่า จะอยู่ในอำนาจเรามิใช่หรือ<br>
  [๑๑๒๗] จิต ท่านแนะนำเราไว้คราวนั้นแหละว่า<br>
  ความเป็นผู้มักน้อย การละความลบหลู่คุณท่าน<br>
  และความสงบทุกข์ สัตบุรุษทั้งหลายสรรเสริญ<br>
  มาบัดนี้ ท่านกลับประพฤติเช่นเดิม<br>
  [๑๑๒๘] เราไม่อาจกลับไปหาตัณหา อวิชชา<br>
  ความรัก ความชัง รูปอันสวยงาม สุขเวทนา<br>
  และกามคุณที่น่าชอบใจ ซึ่งคายได้แล้ว<br>
  [๑๑๒๙] จิต เราได้ทำตามคำของท่านมาทุกภพ ทุกชาติ<br>
  ทุกคติ และทุกวิญญาณฐิติ<br>
  เราไม่ได้ขุ่นเคืองท่านในหลายชาติ<br>
  เพราะความที่ท่านเป็นคนกตัญญู จึงเกิดมีอัตภาพนี้ขึ้น<br>
  ทั้งเราก็ได้เร่ร่อนไปในทุกข์ ที่ท่านทำให้มาช้านาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๒๓ }</span></p><hr><p>
  พระสุตตันตปิฏก ขุททกนิกาย เถรคาถา [๑๙. ปัญญาสนิบาต] ๑. ตาลปุฏเถรคาถา<br>
  [๑๑๓๐] จิต ท่านนั่นแหละทำเราให้เป็นพราหมณ์บ้าง<br>
  ให้เป็นกษัตริย์บ้าง เป็นพระราชาบ้าง<br>
  เพราะอำนาจแห่งท่านนั่นแหละ<br>
  บางคราวเราเป็นแพศย์บ้าง<br>
  เป็นศูทรบ้าง เป็นเทพบ้าง<br>
  [๑๑๓๑] เพราะเหตุแห่งท่าน เพราะอำนาจแห่งท่าน<br>
  มีท่านเป็นมูลเหตุ บางคราวเราเป็นอสูรบ้าง<br>
  เป็นสัตว์นรกบ้าง เป็นสัตว์ดิรัจฉานบ้าง เป็นเปรตบ้าง<br>
  [๑๑๓๒] ท่านประทุษร้ายเรามาแล้วบ่อยครั้งมิใช่หรือ<br>
  ท่านแสดงน้ำใจเหมือนจะห้ามเรา<br>
  ครู่เดียวท่านก็ล่อลวงเหมือนกับคนบ้า<br>
  จิต เราได้ผิดอะไรต่อท่านไว้บ้าง<br>
  [๑๑๓๓] แต่ก่อนจิตนี้ได้ท่องเที่ยวไปตามอารมณ์ต่าง ๆ<br>
  ตามความปรารถนา ตามความต้องการ ตามความสบาย<br>
  วันนี้ เราจะข่มจิตนั้นโดยอุบายอันแยบคาย<br>
  เหมือนควาญช้างปราปพยศช้างตกมัน<br>
  [๑๑๓๔] พระศาสดาของเราทรงหยั่งรู้โลกนี้<br>
  โดยความเป็นสภาวะไม่เที่ยง ไม่ยั่งยืน ไม่มีแก่นสาร<br>
  จิต เชิญท่านพาเราบ่ายหน้าไปในศาสนาของพระชินเจ้า<br>
  ช่วยเราให้ข้ามโอฆะใหญ่ที่ข้ามได้แสนยาก<br>
  [๑๑๓๕] จิต เรือนคืออัตภาพนี้ไม่เป็นของท่านเหมือนเมื่อก่อน<br>
  เราไม่พึงกลับไปอยู่ในอำนาจท่าน<br>
  จะบวชในศาสนาของพระผู้มีพระภาคผู้แสวงหาคุณอันยิ่งใหญ่<br>
  ธรรมดาสมณะทั้งหลายไม่ประสบความเสียหายเหมือนเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๒๔ }</span></p><hr><p>
  พระสุตตันตปิฏก ขุททกนิกาย เถรคาถา [๑๙. ปัญญาสนิบาต] ๑. ตาลปุฏเถรคาถา<br>
  [๑๑๓๖] ภูเขา มหาสมุทร แม่น้ำคงคาเป็นต้น<br>
  แผ่นดิน ทิศใหญ่ทั้ง ๔ ทิศน้อยทั้ง ๔<br>
  ทิศเบื้องบน ทิศเบื้องล่าง และภพทั้ง ๓<br>
  ล้วนเป็นสภาพไม่เที่ยง มีแต่ถูกเบียดเบียนอยู่เสมอ<br>
  จิต ท่านไปที่ไหนเล่าจึงจะยินดีความสุข<br>
  [๑๑๓๗] จิต เรามั่นคงแล้ว ท่านจะทำอะไรได้<br>
  เราไม่ยอมตกอยู่ภายใต้อำนาจท่าน<br>
  คนไม่พึงแตะต้องถุงหนัง มีปากสองข้าง<br>
  น่าตินัก ร่างกายที่เต็มไปด้วยของไม่สะอาดต่าง ๆ<br>
  หลั่งของไม่สะอาดออกจากปากแผลทั้ง ๙<br>
  [๑๑๓๘] ท่านเข้าไปสู่เรือนคือถ้ำที่เงื้อมเขาและยอดเขา<br>
  ที่สวยงามตามธรรมชาติ ซึ่งฝูงหมูป่าและฝูงกวางอาศัยอยู่<br>
  และป่าที่ฝนตกรดใหม่ ๆ นั้น จะยินดีภาวนา ณ ที่นั้น<br>
  [๑๑๓๙] ฝูงนกยูงมีขนคอเขียวสวยงาม มีหงอนงาม<br>
  มีปีกงาม ทั้งปกคลุมด้วยขนปีกสวยงาม<br>
  ส่งสำเนียงเสียงร้องก้องกังวานไพเราะจับใจนั้น<br>
  จะช่วยท่านผู้บำเพ็ญฌานอยู่ในป่าให้รื่นรมย์ได้<br>
  [๑๑๔๐] เมื่อฝนตก หญ้างอกยาวประมาณ ๔ นิ้ว<br>
  เมื่อป่าไม้ผลิดอกออกช่อ งามคล้ายก้อนเมฆ<br>
  เราเป็นเหมือนต้นไม้จะนอนบนยอดหญ้าในระหว่างภูเขา<br>
  เครื่องลาดหญ้านั้นอ่อนนุ่มจะเป็นเหมือนที่นอนสำลีสำหรับเรา<br>
  [๑๑๔๑] เราจะทำท่านไว้ในอำนาจให้ได้เหมือนคนผู้เป็นใหญ่<br>
  จะพอใจด้วยปัจจัยตามที่ได้ จะทำท่านไว้ในอำนาจให้ได้<br>
  เหมือนคนไม่เกียจคร้าน เหมือนกระสอบใส่แมวที่มัดไว้ดีแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๒๕ }</span></p><hr><p>
  พระสุตตันตปิฏก ขุททกนิกาย เถรคาถา [๑๙. ปัญญาสนิบาต] ๑. ตาลปุฏเถรคาถา<br>
  [๑๑๔๒] เราจะทำท่านไว้ในอำนาจให้ได้เหมือนคนผู้เป็นใหญ่<br>
  จะพอใจด้วยปัจจัยตามที่ได้<br>
  จะใช้ความพยายามนำท่านมาไว้ในอำนาจให้ได้<br>
  เหมือนนายควาญช้างผู้ชาญฉลาด<br>
  ใช้ขอสับช้างตกมันให้อยู่ในอำนาจตน<br>
  [๑๑๔๓] เราพร้อมกับท่านผู้ฝึกฝนดีแล้ว มั่นคง<br>
  สามารถดำเนินไปถึงทางที่ปลอดโปร่ง<br>
  ซึ่งท่านผู้ตามรักษาจิตทั้งหลายได้ดำเนินไปแล้วทุกสมัย<br>
  เหมือนนายสารถีผู้ฝึกม้าสามารถดำเนินไปถึงภูมิภาค<br>
  ที่ปลอดภัยได้ด้วยม้าอาชาไนยที่มีใจซื่อตรง<br>
  [๑๑๔๔] เราจะผูกท่านไว้ที่อารมณ์กรรมฐานด้วยกำลังภาวนา<br>
  เหมือนนายควาญช้างใช้เชือกที่เหนียวผูกช้างไว้ที่เสาตะลุง<br>
  จิตที่เราคุ้มครองดี อบรมดีแล้วด้วยสติ<br>
  จะเป็นจิตอันตัณหาในภพทั้งปวงอาศัยไม่ได้<br>
  [๑๑๔๕] ท่านตัดเหตุเกิดคืออายตนะที่แล่นไปผิดทางด้วยปัญญา<br>
  ข่มมันเสียด้วยความเพียร<br>
  ให้ตั้งมั่นอยู่ในทางถูก<br>
  เห็นแจ้งทั้งความเกิดและความดับ<br>
  แล้วจะเป็นทายาทของพระสัมมาสัมพุทธเจ้าผู้มีวาทะเป็นเลิศ<br>
  [๑๑๔๖] จิต ท่านชักนำเราให้เป็นไปตามอำนาจของความเข้าใจผิด ๔ อย่าง<br>
  เหมือนคนจูงเด็กชาวบ้านวิ่งวนไปฉะนั้น<br>
  ท่านน่าจะคบหาพระสัมมาสัมพุทธเจ้า<br>
  ผู้เพียบพร้อมด้วยพระมหากรุณาธิคุณ<br>
  ผู้ตัดเครื่องผูกคือสังโยชน์เสียได้<br>
  เป็นพระมหามุนี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๒๖ }</span></p><hr><p>
  พระสุตตันตปิฏก ขุททกนิกาย เถรคาถา [๑๙. ปัญญาสนิบาต] รวมเรื่องพระเถระที่มีในนิบาต<br>
  [๑๑๔๗] มฤคชาติเข้าไปยังภูเขาอันน่ารื่นรมย์<br>
  ประกอบด้วยน้ำและดอกไม้<br>
  เที่ยวไปในป่าอันงดงามอย่างเสรี<br>
  จิต ท่านก็จะรื่นรมย์ในภูเขาที่ไม่เกลื่อนกล่นด้วยผู้คนตามลำพังใจ<br>
  เมื่อท่านไม่ยินดีอยู่ที่ภูเขานั้น<br>
  ท่านก็จะต้องเสื่อมโดยไม่ต้องสงสัย<br>
  [๑๑๔๘] จิตชายและหญิงเหล่าใดประพฤติตามความพอใจ<br>
  ตามอำนาจของท่าน จะเสวยความสุข<br>
  ชายหญิงเหล่านั้นโง่เขลา ประพฤติไปตามอำนาจมาร<br>
  เพลิดเพลินในภพน้อยภพใหญ่<br>
  เป็นสาวกของท่าน<br>
  ปัญญาสนิบาต จบบริบูรณ์</p>
<p> รวมเรื่องพระเถระที่มีในนิบาตนี้ คือ<br>
  พระตาลปุฏเถระผู้บริสุทธิ์รูปเดียว<br>
  และในปัญญาสนิบาตนี้ มี ๕๕ ภาษิต ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๒๗ }</span></p><hr><p>
  พระสุตตันตปิฏก ขุททกนิกาย เถรคาถา [๒๐. สัฏฐินิบาต] ๑. มหาโมคคัลลานเถรคาถา<br>
  ๒๐. สัฏฐินิบาต<br>
  ๑. มหาโมคคัลลานเถรคาถา<br>
  ภาษิตของพระมหาโมคคัลลานเถระ<br>
  (พระมหาโมคคัลลานเถระได้กล่าวสอนภิกษุทั้งหลายด้วยภาษิตเหล่านี้ว่า)<br>
  [๑๑๔๙] เราทั้งหลายถือการอยู่ป่าเป็นวัตร<br>
  ถือการเที่ยวบิณฑบาตเป็นวัตร<br>
  พอใจอาหารในบาตรที่ได้มาด้วยการเที่ยวแสวงหา<br>
  เป็นผู้มีจิตมั่นคงด้วยดีภายใน<br>
  จึงทำลายเสนามัจจุราชได้<br>
  [๑๑๕๐] เราทั้งหลายถือการอยู่ป่าเป็นวัตร<br>
  ถือการเที่ยวบิณฑบาตเป็นวัตร<br>
  พอใจอาหารในบาตรที่ได้มาด้วยการเที่ยวแสวงหา<br>
  จะกำจัดเสนามัจจุราชได้<br>
  เหมือนช้างทำลายเรือนไม้อ้อ<br>
  [๑๑๕๑] เราทั้งหลายถือการอยู่โคนไม้เป็นวัตร<br>
  มีความเพียรต่อเนื่อง<br>
  พอใจในอาหารที่อยู่ในบาตรด้วยการเที่ยวแสวงหาได้มา<br>
  เป็นผู้มีจิตตั้งมั่นด้วยดีภายใน<br>
  พึงทำลายเสนามัจจุราชได้ <br>
  [๑๑๕๒] เราทั้งหลายถือการอยู่โคนต้นไม้เป็นวัตร<br>
  มีความเพียรต่อเนื่อง<br>
  พอใจในอาหารที่อยู่ในบาตรด้วยการเที่ยวแสวงหาได้มา<br>
  จะกำจัดเสนามัจจุราชได้<br>
  เหมือนช้างทำลายเรือนไม้อ้อ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๒๘ }</span></p><hr><p>
  พระสุตตันตปิฏก ขุททกนิกาย เถรคาถา [๒๐. สัฏฐินิบาต] ๑. มหาโมคคัลลานเถรคาถา<br>
  (พระเถระหวังจะสอนหญิงแพศยา จึงได้กล่าวภาษิตเหล่านี้ว่า)<br>
  [๑๑๕๓] น่าติ กระท่อมคือเรือนร่างสำเร็จด้วยโครงกระดูก<br>
  ฉาบทาด้วยเนื้อ รึงรัดไปด้วยเส้นเอ็น<br>
  เต็มไปด้วยของไม่สะอาด มีกลิ่นเหม็น<br>
  เธอยังมัวยึดถือเรือนร่างที่สัตว์อื่นหมายปองว่าเป็นของเรา<br>
  [๑๑๕๔] ในร่างกายซึ่งเหมือนถุงเต็มด้วยคูถ<br>
  มีหนังหุ้มห่อไว้ของเธอผู้เปรียบเหมือนนางปีศาจ<br>
  มีฝีที่อก มีช่อง ๙ ช่อง หลั่งของไม่สะอาดออกอยู่เป็นนิตย์<br>
  [๑๑๕๕] เรือนร่างของเธอที่เนื่องมาแต่การปฏิบัติโดยชอบ<br>
  มีช่อง ๙ ช่อง ส่งกลิ่นเหม็น<br>
  ท่านผู้เห็นภัยในสังสารวัฏย่อมเว้นเสียห่างไกล<br>
  เหมือนคนรักความสะอาดเห็นคูถแล้วก็หลีกเสียห่างไกล<br>
  [๑๑๕๖] หากชนพึงรู้ถึงเรือนร่างของเธอเหมือนที่ฉันรู้<br>
  ก็จะพึงเว้นเสียห่างไกล เหมือนคนรักความสะอาด<br>
  เห็นหลุมคูถในฤดูฝนก็หลีกเสียห่างไกล<br>
  (หญิงแพศยาเกิดความสลดใจ จึงได้กล่าวตอบท่านด้วยภาษิตนี้ว่า)<br>
  [๑๑๕๗] ข้าแต่ท่านสมณะผู้มีความเพียรมาก<br>
  เรื่องนี้เป็นจริงอย่างที่ท่านพูด<br>
  แต่ผู้คนบางพวกยังจมอยู่ในร่างกายนี้<br>
  เหมือนโคแก่จมอยู่ในปลัก<br>
  (พระเถระกล่าวตอบหญิงแพศยาด้วยภาษิตเหล่านี้ว่า)<br>
  [๑๑๕๘] ผู้ใดประสงค์จะใช้ขมิ้น<br>
  หรือแม้เครื่องย้อมอย่างอื่น ย้อมอากาศ<br>
  การกระทำของผู้นั้นเป็นเหตุให้เกิดความลำบากใจเท่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๒๙ }</span></p><hr><p>
  พระสุตตันตปิฏก ขุททกนิกาย เถรคาถา [๒๐. สัฏฐินิบาต] ๑. มหาโมคคัลลานเถรคาถา<br>
  [๑๑๕๙] จิตของฉันนี้เสมอด้วยอากาศ ตั้งมั่นดีแล้วในอารมณ์ภายใน<br>
  เธอผู้มีความคิดเลวทราม เธออย่ามาหวังคนอย่างฉัน<br>
  เหมือนตัวแมลงเม่าชอบเล่นกองไฟ<br>
  (พระเถระเมื่อจะกล่าวสอนภิกษุทั้งหลาย จึงได้กล่าวภาษิตเหล่านี้ว่า)<br>
  [๑๑๖๐] เชิญท่านดูอัตภาพที่ผ้าและอาภรณ์เป็นต้นทำให้วิจิตร<br>
  มีกายเป็นแผล มีกระดูก ๓๐๐ ท่อนเป็นโครงร่าง<br>
  กระสับกระส่าย ที่พวกคนเขลาดำริหวังกันส่วนมาก<br>
  ซึ่งไม่มีความยั่งยืนตั้งมั่น<br>
  [๑๑๖๑] เชิญท่านดูรูปที่สตรีใช้แก้วมณีและต่างหูทำให้วิจิตร<br>
  ซึ่งมีหนังหุ้มกระดูกไว้ภายใน งามพร้อมกับผ้า<br>
  [๑๑๖๒] เท้าทั้งสองย้อมด้วยครั่งสด หน้าทาด้วยจุรณ<br>
  ก็สามารถทำคนเขลาให้ลุ่มหลง<br>
  แต่ไม่สามารถทำคนแสวงหาฝั่งคือนิพพานให้ลุ่มหลงได้<br>
  [๑๑๖๓] ผมที่ตบแต่งให้เป็นลอนดังกระดานหมากรุก<br>
  ตาทั้งสองที่หยอดด้วยยาหยอดตาก็สามารถทำคนเขลาให้ลุ่มหลง<br>
  แต่ไม่สามารถทำคนที่แสวงหาฝั่งคือนิพพานให้ลุ่มหลงได้<br>
  [๑๑๖๔] กายที่มีสภาพเปื่อยเน่าเป็นธรรมดาซึ่งตบแต่งแล้ว<br>
  เหมือนกล่องยาหยอดตาใหม่ ๆ ที่งดงาม<br>
  ก็สามารถทำคนเขลาให้ลุ่มหลง<br>
  แต่ไม่สามารถทำคนที่แสวงหาฝั่งคือนิพพานให้ลุ่มหลงได้<br>
  [๑๑๖๕] นายพรานเนื้อดักบ่วงไว้ เนื้อไม่มาติดบ่วง<br>
  เราทั้งหลาย(ฝูงเนื้อ)กินเหยื่อแล้วหลบหนีไป<br>
  เมื่อนายพรานกำลังคร่ำครวญอยู่<br>
  [๑๑๖๖] เราทั้งหลาย(ฝูงเนื้อ)กัดบ่วงของนายพรานเนื้อขาดแล้ว<br>
  เนื้อไม่ติดบ่วง เรากินเหยื่อแล้วหลบหนีไป<br>
  ในเมื่อนายพรานเนื้อกำลังเศร้าโศกอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๓๐ }</span></p><hr><p>
  พระสุตตันตปิฏก ขุททกนิกาย เถรคาถา [๒๐. สัฏฐินิบาต] ๑. มหาโมคคัลลานเถรคาถา<br>
  (พระเถระปรารภการปรินิพพานของพระสารีบุตรเถระจึงกล่าวภาษิตเหล่านี้ว่า)<br>
  [๑๑๖๗] เวลานั้นก็เกิดเหตุน่าสะพรึงกลัว ขนพองสยองเกล้า<br>
  เมื่อพระสารีบุตรผู้เพียบพร้อมด้วยอาการทุกอย่างนิพพานแล้ว<br>
  [๑๑๖๘] สังขารทั้งหลายไม่เที่ยงหนอ<br>
  มีสภาวะเกิดขึ้นและเสื่อมไปเป็นธรรมดา เกิดขึ้นแล้วก็ดับไป<br>
  ความสงบระงับไปแห่งสังขารเหล่านั้นได้โดยสิ้นเชิง เป็นความสุข<br>
  [๑๑๖๙] ท่านผู้บำเพ็ญเพียรทั้งหลายที่พิจารณาเห็นเบญจขันธ์<br>
  โดยเป็นสภาวะแปรปรวน และโดยมิใช่ตัวตน<br>
  ย่อมรู้แจ้งได้อย่างสุขุมลุ่มลึก<br>
  เหมือนนายขมังธนูใช้ลูกศรยิงปลายขนเนื้อทราย<br>
  [๑๑๗๐] อนึ่ง ท่านผู้บำเพ็ญเพียรทั้งหลายที่พิจารณา<br>
  เห็นสังขารทั้งหลาย โดยเป็นสภาวะแปรปรวน<br>
  และโดยมิใช่ตัวตน รู้แจ้งได้อย่างละเอียด<br>
  เหมือนนายขมังธนูใช้ลูกศรยิงปลายขนทราย<br>
  [๑๑๗๑] ภิกษุผู้มีสติพยายามละกามราคะ<br>
  เหมือนคนพยายามใช้ศัสตราตัดเครื่องประหารที่ชื่อโอมัฏฐะ<br>
  และเหมือนคนถูกไฟไหม้ศีรษะรีบดับไฟนั้นเสีย<br>
  [๑๑๗๒] ภิกษุผู้มีสติพยายามละภวราคะ๑<br>
  เหมือนคนพยายามใช้ศัสตราตัดเครื่องประหารที่ชื่อว่าโอมัฏฐะ<br>
  และเหมือนคนถูกไฟไหม้ศีรษะรีบดับไฟนั้น<br>
  [๑๑๗๓] เราอันพระผู้มีพระภาคผู้อบรมพระองค์เอง<br>
  ทรงไว้ซึ่งพระวรกายมีในภพสุดท้าย ทรงเตือนแล้ว<br>
  ได้ทำปราสาทของนางวิสาขามิคารมารดาให้ไหวด้วยปลายนิ้วเท้า<br><br>เชิงอรรถ :<br>
  ๑ ความกำหนัด(ยินดี)ในภพ (ขุ.เถร.อ. ๑๑๗๒/)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๓๑ }</span></p><hr><p>
  พระสุตตันตปิฏก ขุททกนิกาย เถรคาถา [๒๐. สัฏฐินิบาต] ๑. มหาโมคคัลลานเถรคาถา<br>
  [๑๑๗๔] บุคคลไม่พึงบรรลุนิพพาน<br>
  อันเป็นเหตุปลดเปลื้องกิเลสเครื่องร้อยรัดทั้งปวงได้<br>
  เพราะความเพียรย่อหย่อน<br>
  ทั้งบรรลุไม่ได้ด้วยกำลังความเพียรนิดหน่อย<br>
  [๑๑๗๕] ภิกษุนี้ยังหนุ่มและเป็นคนประเสริฐ<br>
  ชนะมารพร้อมทั้งเสนามาร<br>
  ยังทรงร่างกายซึ่งมีในภพสุดท้ายอยู่<br>
  [๑๑๗๖] ภิกษุผู้เป็นบุตรของพระพุทธองค์ซึ่งคงที่<br>
  หาผู้เสมอเหมือนมิได้อยู่ที่ซอกเขาเข้าฌาน<br>
  เหมือนสายฟ้าแลบส่องลอดเข้าไป<br>
  ตามช่องภูเขาเวภาระ และภูเขาปัณฑวะ<br>
  [๑๑๗๗] ภิกษุผู้สงบ งดเว้นจากการทำชั่ว<br>
  อยู่แต่ในเสนาสนะที่สงัดเป็นมุนี<br>
  เป็นทายาทของพระพุทธองค์ผู้ประเสริฐ<br>
  อันท้าวมหาพรหมพร้อมทั้งเทวดากราบไหว้<br>
  (พระเถระ เมื่อจะอนุเคราะห์พราหมณ์มิจฉาทิฏฐิ หลานชายพระสารีบุตรเถระ<br>
  จึงได้กล่าว ภาษิตเหล่านี้ว่า)<br>
  [๑๑๗๘] พราหมณ์ เชิญท่านไหว้พระมหากัสสปะผู้สงบระงับ<br>
  งดเว้นจากการกระทำความชั่ว อยู่แต่ในเสนาสนะที่สงัด<br>
  เป็นมุนี เป็นทายาทของพระพุทธองค์ผู้ประเสริฐ<br>
  [๑๑๗๙] อนึ่ง ในหมู่มนุษย์ ผู้ใดเป็นพราหมณ์<br>
  สืบเชื้อสายพราหมณ์ติดต่อกันมาทั้งหมดถึง ๑๐๐ ชาติ<br>
  เพียบพร้อมด้วยความรู้<br>
  [๑๑๘๐] ถึงแม้จะพึงเป็นผู้เล่าเรียนมนต์ จบไตรเพท<br>
  การเรียนสำเร็จวิชาเป็นต้นนั้นของผู้นั้น<br>
  ย่อมมีค่าไม่ถึงเสี้ยวที่ ๑๖ แห่งบุญที่ได้ไหว้พระมหากัสสปะนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๓๒ }</span></p><hr><p>
  พระสุตตันตปิฏก ขุททกนิกาย เถรคาถา [๒๐. สัฏฐินิบาต] ๑. มหาโมคคัลลานเถรคาถา<br>
  [๑๑๘๑] ในเวลาเช้า ภิกษุเช่นใดเข้าวิโมกขสมาบัติ ๘ ทั้งอนุโลมและ<br>
  ปฏิโลม ออกจากสมาบัตินั้นแล้ว จึงเที่ยวไปบิณฑบาต<br>
  [๑๑๘๒] พราหมณ์ ท่านอย่ารุกรานภิกษุเช่นนั้น<br>
  อย่าได้ทำลายตนเสียเลย<br>
  เชิญทำใจให้เลื่อมใสในพระอรหันต์ผู้คงที่<br>
  รีบประนมมือไหว้เสีย ศีรษะของท่านอย่าได้แตก<br>
  (พระเถระเห็นพระโปฏฐิละปฏิบัติ จึงได้กล่าวภาษิตเหล่านี้ว่า)<br>
  [๑๑๘๓] พระโปฏฐิละนี้ไม่เห็นพระสัทธรรม<br>
  ถูกสังสารวัฏหุ้มห่อไว้ เดินทางผิด ซึ่งเป็นทางคดไม่ควรเดิน<br>
  [๑๑๘๔] พระโปฏฐิละหมกมุ่นอยู่ในสังขาร ติดอยู่ในลาภสักการะ<br>
  ดังตัวหนอนที่ติดคูถ จึงเป็นคนเปล่า<br>
  (พระเถระเมื่อจะสรรเสริญท่านพระสารีบุตร จึงได้กล่าวภาษิตเหล่านี้ว่า)<br>
  [๑๑๘๕] เชิญท่านดู ท่านพระสารีบุตรมีคุณน่าดู น่าชม<br>
  หลุดพ้นได้ด้วยวิกขัมภนปหานและสมุจเฉทปหานทั้ง ๒ ส่วน<br>
  มีจิตตั้งมั่นดีภายใน<br>
  [๑๑๘๖] ผู้ปราศจากลูกศรคือราคะเป็นต้น<br>
  สิ้นสังโยชน์ บรรลุวิชชา ๓<br>
  ละมัจจุเสียได้ ควรแก่ทักษิณา<br>
  เป็นเนื้อนาบุญอย่างยอดเยี่ยมของหมู่มนุษย์<br>
  (พระสารีบุตรเถระเมื่อจะสรรเสริญพระมหาโมคคัลลานเถระ จึงได้กล่าว<br>
  ภาษิตเหล่านี้ว่า)<br>
  [๑๑๘๗] อุบัติเทพมีฤทธิ์ มีเกียรติยศ<br>
  มีจำนวนมากถึง ๑๐,๐๐๐ เหล่านี้ และพรหมปุโรหิตทั้งหมดก็พา <br>
  กันมายืนประนมมือนอบน้อมพระโมคคัลลานะ<br>
  พร้อมกับกล่าวว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๓๓ }</span></p><hr><p>
  พระสุตตันตปิฏก ขุททกนิกาย เถรคาถา [๒๐. สัฏฐินิบาต] ๑. มหาโมคคัลลานเถรคาถา<br>
  [๑๑๘๘] ข้าแต่ท่านผู้เป็นบุรุษอาชาไนย ขอความนอบน้อมจงมีแด่ท่าน<br>
  ข้าแต่ท่านผู้เป็นบุรุษสูงสุด ขอความนอบน้อมจงมีแด่ท่าน<br>
  ท่านผู้นิรทุกข์ ท่านสิ้นอาสวะแล้วเป็นผู้ควรแก่ทักษิณา<br>
  [๑๑๘๙] พระโมคคัลลานะผู้อันมนุษย์และเทวดาบูชาแล้ว<br>
  เกิดโดยอริยชาติ ครอบงำความตายเสียได้<br>
  ไม่ติดอยู่ในสังขาร เหมือนดอกบัวไม่ติดอยู่กับน้ำ<br>
  [๑๑๙๐] พระโมคคัลลานะรู้แจ้งโลกได้ตั้งพันเพียงครู่เดียว<br>
  เหมือนท้าวมหาพรหมเป็นผู้ชำนาญในคุณคือฤทธิ์ <br>
  ในจุติและอุบัติของเหล่าสัตว์ <br>
  ย่อมเห็นเทวดาทั้งหลายได้ด้วยทิพยจักษุในกาลอันสมควร<br>
  (พระมหาโมคคัลลานะ เมื่อจะประกาศคุณของตนได้กล่าวภาษิตว่า)<br>
  [๑๑๙๑] พระสารีบุตรเท่านั้นเยี่ยมกว่าภิกษุผู้ทรงคุณธรรมชั้นสูง<br>
  ทั้งทางด้านปัญญา ศีล และอุปสมะ<br>
  [๑๑๙๒] พึงเนรมิตอัตภาพชั่วขณะเดียวได้ตั้งแสนโกฏิ<br>
  เราเป็นผู้ฉลาดในวิธีแสดงฤทธิ์ต่าง ๆ ทั้งเป็นผู้ชำนาญด้วยฤทธิ์<br>
  [๑๑๙๓] ภิกษุโมคคัลลานโคตรผู้ถึงความสำเร็จโดยความเป็นผู้ชำนาญ<br>
  ในสมาธิและวิชชา เป็นปราชญ์<br>
  มีอินทรีย์มั่นคงในพระศาสนาของพระพุทธเจ้าผู้อันตัณหาอาศัยไม่ได้<br>
  ได้ตัดเครื่องจองจำคือกิเลสเสียได้อย่างเด็ดขาด<br>
  เหมือนช้างทำลายปลอกที่ทำด้วยเถาหัวด้วนให้ขาดเสีย<br>
  [๑๑๙๔] เราได้ปรนนิบัติพระศาสดา<br>
  ได้ทำตามคำสั่งสอนของพระพุทธเจ้าแล้ว<br>
  ปลงภาระที่หนักเสียได้ ถอนตัณหาที่นำไปสู่ภพได้ขาดแล้ว<br>
  [๑๑๙๕] เราออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นเป็นที่สิ้นไปแห่งสังโยชน์ทั้งปวงเราก็ได้บรรลุแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๓๔ }</span></p><hr><p>
  พระสุตตันตปิฏก ขุททกนิกาย เถรคาถา [๒๐. สัฏฐินิบาต] ๑. มหาโมคคัลลานเถรคาถา<br>
  [๑๑๙๖] นรกที่ทุสสิมาร๑ ได้ทำร้ายพระวิธุรอัครสาวก<br>
  และพระกกุสันธสัมมาสัมพุทธเจ้า<br>
  แล้วได้ไปหมกไหม้อยู่ เป็นเช่นไร<br>
  [๑๑๙๗] คือ นรกที่มีขอเหล็กเป็นร้อย<br>
  ทั้งให้เกิดทุกขเวทนาเฉพาะตนทั่วถึงหมด<br>
  นรกที่ทุสสิมารได้ทำร้ายพระวิธุระองค์อัครสาวก<br>
  และพระกกุสันธสัมมาสัมพุทธเจ้า แล้วได้ไปหมกไหม้อยู่ เป็นเช่นนี้<br>
  [๑๑๙๘] ภิกษุใดเป็นสาวกของพระพุทธเจ้า<br>
  ย่อมรู้กรรมและผลกรรมนี้ได้โดยประจักษ์แจ้ง<br>
  กัณหมาร ท่านทำร้ายภิกษุเช่นนั้นเข้า จะต้องได้รับทุกข์<br>
  [๑๑๙๙] วิมานทั้งหลายที่อยู่ท่ามกลางมหาสมุทร<br>
  อยู่ได้ตลอดกัป มีสีดังแก้วไพฑูรย์งดงาม<br>
  แสงไฟสว่างดุจกองไฟที่ลุกโพลง<br>
  ทั้งเพียบพร้อมด้วยรัศมี มีหมู่นางอัปสรจำนวนมาก<br>
  มีผิวพรรณต่างกันฟ้อนรำอยู่<br>
  [๑๒๐๐] ภิกษุใดเป็นสาวกของพระพุทธเจ้า<br>
  ย่อมรู้วิมานนี้ได้โดยประจักษ์แจ้ง<br>
  กัณหมาร ท่านทำร้ายภิกษุเช่นนั้นเข้าจะต้องได้รับทุกข์<br>
  [๑๒๐๑] ภิกษุใดอันพระสัมมาสัมพุทธเจ้าทรงใช้ไปแล้ว<br>
  ภิกษุสงฆ์เป็นอันมากก็เห็นอยู่<br>
  ทำปราสาทของนางวิสาขามิคารมารดาให้ไหวด้วยปลายนิ้วเท้า<br>
  [๑๒๐๒] ภิกษุใดเป็นสาวกของพระพุทธเจ้า<br>
  ย่อมรู้วิมานนี้ได้โดยประจักษ์แจ้ง<br>
  กัณหมาร ท่านทำร้ายภิกษุเช่นนั้นเข้า จะต้องได้รับทุกข์<br><br>เชิงอรรถ :<br>
  ๑ ทุสสิมาร คือมารผู้ชอบประทุษร้าย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๓๕ }</span></p><hr><p>
  พระสุตตันตปิฏก ขุททกนิกาย เถรคาถา [๒๐. สัฏฐินิบาต] ๑. มหาโมคคัลลานเถรคาถา<br>
  [๑๒๐๓] ภิกษุใดมีพลังฤทธิ์กล้าแข็ง ได้ทำเวชยันตปราสาทให้ไหวด้วย<br>
  ปลายนิ้วเท้า ทั้งทำเทพทั้งหลายให้สลดใจ<br>
  [๑๒๐๔] ภิกษุใดเป็นสาวกของพระพุทธเจ้า<br>
  ย่อมรู้วิมานนี้ได้โดยประจักษ์แจ้ง<br>
  กัณหมาร ท่านทำร้ายภิกษุเช่นนั้นเข้า จะต้องได้รับทุกข์<br>
  [๑๒๐๕] ภิกษุนั้นใดไต่ถามท้าวสักกเทวราชที่เวชยันตปราสาทว่า<br>
  มหาบพิตร ท้าวเธอทรงทราบวิมุตติซึ่งเป็นที่สิ้นตัณหาบ้างไหม<br>
  ท้าวสักกเทวราชถูกถามปัญหา ได้ทรงพยากรณ์ตามแนวเทศนาที่<br>
  พระศาสดาทรงแสดงแล้วแก่ภิกษุนั้น<br>
  (พระมหาโมคคัลลานเถระได้พูดทักทายท้าวมหาพรหมนั้นด้วยภาษิตเหล่านี้ว่า)<br>
  [๑๒๐๖] ภิกษุใดเป็นสาวกของพระพุทธเจ้า<br>
  ย่อมรู้วิมุตติเป็นที่สิ้นตัณหานี้ได้โดยประจักษ์แจ้ง<br>
  กัณหมาร ท่านทำร้ายภิกษุเช่นนั้นเข้า จะต้องได้รับทุกข์ <br>
  [๑๒๐๗] ภิกษุใดยืนอยู่ที่สุธรรมสภาสอบถามท้าวมหาพรหมว่า<br>
  ท่านผู้เจริญ แม้วันนี้ ท่านยังมีความเห็นอยู่อย่างเมื่อก่อน<br>
  หรือท่านยังเห็นอยู่ว่ารัศมีของพระผู้มีพระภาค<br>
  พร้อมทั้งสาวกพวยพุ่งรุ่งเรืองยิ่งนัก<br>
  [๑๒๐๘] ครั้นท้าวมหาพรหมถูกถามปัญหาแล้ว<br>
  ได้พยากรณ์ตามแนวเทศนาที่พระศาสดาทรงแสดงแล้วแก่ภิกษุนั้นว่า<br>
  ข้าแต่พระคุณเจ้าผู้นิรทุกข์<br>
  ข้าพเจ้าไม่ได้มีความเห็นอย่างเมื่อก่อนแล้ว<br>
  [๑๒๐๙] ข้าพเจ้าเห็นว่า รัศมีของพระผู้มีพระภาค<br>
  พร้อมทั้งสาวกเป็นไปล่วงเลยรัศมีในพรหมโลก<br>
  วันนี้ ข้าพเจ้านั้นละทิ้งคำพูดของพระเจ้า<br>
  ผู้เห็นว่า เราเป็นผู้เที่ยง มีความยั่งยืน เสียได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๓๖ }</span></p><hr><p>
  พระสุตตันตปิฏก ขุททกนิกาย เถรคาถา [๒๐. สัฏฐินิบาต] รวมเรื่องพระเถระที่มีในนิบาต<br>
  (พระมหาโมคคัลลานเถระได้พูดทักทายท้าวมหาพรหมนั้นด้วยภาษิตเหล่านี้ ว่า)<br>
  [๑๒๑๐] ภิกษุใดเป็นสาวกของพระพุทธเจ้า ย่อมรู้ทิฏฐินี้ได้โดยประจักษ์แจ้ง<br>
  กัณหมาร ท่านทำร้ายภิกษุเช่นนั้นเข้า จะต้องได้รับทุกข์<br>
  [๑๒๑๑] ภิกษุใดแสดงยอดขุนเขาสิเนรุให้ชนชาวชมพูทวีป ปุพพวิเทหทวีป<br>
  อมรโคยานทวีป และชาวอุตตรกุรุทวีป เห็นกันได้ด้วยวิโมกข์<br>
  [๑๒๑๒] ภิกษุใดเป็นสาวกของพระพุทธเจ้า<br>
  ย่อมรู้วิโมกข์ตามที่พระผู้มีพระภาคตรัสไว้แล้วนี้ได้โดยประจักษ์แจ้ง<br>
  กัณหมาร ท่านทำร้ายภิกษุเช่นนั้นเข้า จะต้องได้รับทุกข์<br>
  [๑๒๑๓] ไฟไม่ได้ตั้งใจเลยว่า เราจะไหม้คนพาล<br>
  แต่คนพาลกระโดดเข้าไปหาไฟที่ลุกโพลง ให้ไหม้ตัวเอง ฉันใด<br>
  [๑๒๑๔] มาร ท่านก็ฉันนั้นเหมือนกันทำร้ายพระตถาคตและอริยสาวก<br>
  นั้นแล้ว ก็จะเผาตนเอง เหมือนคนพาลถูกไฟไหม้<br>
  [๑๒๑๕] มารทำร้ายพระตถาคตและอริยสาวกนั้น จึงได้ประสบสิ่งมิใช่บุญ<br>
  มารผู้ชั่วช้า หรือท่านเข้าใจว่า บาปไม่ให้ผลแก่เรา<br>
  [๑๒๑๖] มารผู้มุ่งแต่ความตาย เมื่อท่านทำแต่บาปท่านก็ย่อมตายด้วย<br>
  ความทุกข์สิ้นกาลนาน ท่านอย่าได้รังเกียจสาวกของพระพุทธเจ้า<br>
  แล้วมุ่งทำร้ายภิกษุทั้งหลายเลย<br>
  [๑๒๑๗] พระมหาโมคคัลลานเถระได้คุกคามมารที่ป่าเภสกฬาวันดังนี้แล้ว<br>
  เพราะเหตุนั้น มารนั้นเสียใจ จึงได้หายไป ณ ที่นั้นนั่นเอง<br>
  ทราบว่า ท่านพระมหาโมคคัลลานเถระได้กล่าวภาษิตทั้งหลาย<br>
  ด้วยประการฉะนี้แล<br>
  สัฏฐินิบาต จบ</p>
<p> รวมเรื่องพระเถระที่มีในนิบาตนี้ คือ<br>
  พระมหาโมคคัลลานเถระผู้มีฤทธิ์มากรูปเดียวเท่านั้น<br>
  และในสัฏฐินิบาตนี้มี ๖๘ ภาษิต ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๓๗ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  ๒๑. มหานิบาต<br>
  ๑. วังคีสเถรคาถา<br>
  ภาษิตของพระวังคีสเถระ<br>
  (พระวังคีสเถระบวชแล้วใหม่ ๆ ได้เห็นหญิงหลายคน ล้วนแต่งตัวงดงาม พา<br>
  กันไปวิหาร ก็เกิดความกำหนัดยินดี เมื่อจะบรรเทาความกำหนัดยินดีนั้น ได้กล่าว<br>
  ภาษิตเหล่านี้ว่า)<br>
  [๑๒๑๘] ความตรึกกับความคะนองอย่างเลวทรามเหล่านี้<br>
  ย่อมเข้าครอบงำเราผู้ออกบวชเป็นบรรพชิต<br>
  [๑๒๑๙] บุตรของคนสูงศักดิ์ได้ศึกษาวิชายิงธนูคราวละมากๆ<br>
  มาอย่างเชี่ยวชาญ ยิงลูกธนูไปรอบ ๆ ตัวโดยไม่ผิดพลาด<br>
  [๑๒๒๐] ถึงแม้หญิงจะมามากยิ่งไปกว่าหญิงเหล่านี้<br>
  ก็จะเบียดเบียนเราไม่ได้แน่นอน<br>
  เพราะเราได้เป็นผู้ตั้งมั่นอยู่ในธรรมเสียแล้ว<br>
  [๑๒๒๑] ด้วยว่า เราได้สดับทางเป็นที่ให้ถึงนิพพานนี้<br>
  เบื้องพระพักตร์ของพระพุทธเจ้า ผู้เป็นเผ่าพันธุ์ดวงอาทิตย์<br>
  ใจของเรายินดีแล้วในทางนั้นแน่นอน<br>
  [๑๒๒๒] มารผู้ชั่วช้า ถ้าท่านยังเข้ามาหาเราผู้อยู่ด้วยอาการอย่างนี้<br>
  เราก็จะทำทางที่เราทำไว้ให้ถึงที่สุด<br>
  โดยท่านจะไม่พบเห็นได้ ฉะนั้น<br>
  [๑๒๒๓] ผู้ใดละความยินดี ยินร้าย<br>
  และความตรึกเกี่ยวกับบ้านเรือนได้ทั้งหมด<br>
  หมดตัณหา ไม่มีกิเลส ไม่พึงก่อตัณหาดุจป่าในที่ไหน ๆ<br>
  ผู้นั้นชื่อว่าเป็นภิกษุ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๓๘ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  [๑๒๒๔] รูปอย่างใดอย่างหนึ่งในโลกนี้<br>
  ทั้งที่อาศัยแผ่นดิน อยู่ในอากาศ อันนับเนื่องในภพ ๓<br>
  ล้วนไม่เที่ยงคร่ำคร่าไปทั้งนั้น<br>
  ท่านผู้รู้ทั้งหลายรู้แจ้งอย่างนี้แล้ว มีตนหลุดพ้นเที่ยวไป<br>
  [๑๒๒๕] เหล่าปุถุชนที่มีจิตหมกมุ่นในอุปธิทั้งหลาย<br>
  คือ รูป เสียง กลิ่น รส และโผฏฐัพพะ<br>
  ท่านจงเป็นผู้ไม่หวั่นไหวกำจัดความพอใจในเบญจกามคุณนี้เสีย<br>
  เพราะผู้ใดไม่ติดในเบญจกามคุณนี้<br>
  บัณฑิตทั้งหลายเรียกผู้นั้นว่าเป็นมุนี<br>
  [๑๒๒๖] ถ้ามิจฉาวิตกที่อิงอาศัยทิฏฐิ ๖๐ ประการ<br>
  ซึ่งเป็นธรรมที่ไม่ตั้งมั่นในกาลไหน ๆ<br>
  ผู้ใดไม่พึงเป็นไปในอำนาจกิเลสด้วยอำนาจมิจฉาวิตกเหล่านั้น<br>
  ทั้งไม่ชอบกล่าวคำหยาบคาย ผู้นั้นชื่อว่าเป็นภิกษุ<br>
  [๑๒๒๗] ภิกษุผู้เป็นบัณฑิต มีจิตมั่นคงมานาน ไม่ลวงโลก<br>
  มีปัญญารักษาตนได้ หมดความทะเยอทะยาน<br>
  เป็นมุนี ได้บรรลุสันตบท ย่อมหวังคอยเฉพาะเวลาที่จะปรินิพพาน <br>
  [๑๒๒๘] ท่านผู้เป็นสาวกของพระโคดม<br>
  ท่านจงละความเย่อหยิ่งเสีย<br>
  และจงละทางแห่งความเย่อหยิ่งให้หมด<br>
  เพราะผู้ที่หมกมุ่นอยู่ในทางแห่งความเย่อหยิ่ง<br>
  จะต้องเดือดร้อนเป็นเวลานาน<br>
  [๑๒๒๙] หมู่สัตว์ที่ยังลบหลู่คุณท่าน<br>
  ถูกความเย่อหยิ่งกำจัดแล้ว ย่อมตกนรก<br>
  เหล่าปุถุชนที่ถูกความเย่อหยิ่งกำจัดแล้ว<br>
  เกิดในนรก ย่อมเศร้าโศกตลอดกาลนาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๓๙ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  [๑๒๓๐] บางครั้ง ภิกษุปฏิบัติชอบแล้ว<br>
  ชนะกิเลสได้ด้วยมรรค ไม่เศร้าโศกเลย<br>
  ยังกลับได้เกียรติคุณและความสุข<br>
  บัณฑิตทั้งหลายเรียกภิกษุผู้ปฏิบัติชอบเช่นนั้นว่า เป็นผู้เห็นธรรม<br>
  [๑๒๓๑] เพราะเหตุนั้น ภิกษุในพระศาสนานี้<br>
  ไม่ควรมีกิเลสเครื่องตรึงใจ ๕ อย่าง<br>
  ควรมีแต่ความเพียรชอบ ละนิวรณ์ได้แล้ว เป็นผู้บริสุทธิ์<br>
  ทั้งละความเย่อหยิ่งได้หมด<br>
  สงบระงับได้แล้วทำที่สุดทุกข์ได้ด้วยวิชชา ๓<br>
  (พระวังคีสเถระเมื่อจะแจ้งความเป็นไปของตนแก่พระอานนทเถระ จึงได้กล่าว<br>
  ภาษิตเหล่านี้ว่า)<br>
  [๑๒๓๒] กระผมถูกกามราคะแผดเผา<br>
  จิตของกระผมเร่าร้อน<br>
  ท่านผู้เป็นเชื้อสายโคตมโคตร ดังกระผมจะขอโอกาส<br>
  ขอท่านโปรดอนุเคราะห์ช่วยบอกเหตุที่ดับราคะให้ด้วย<br>
  (พระอานนทเถระได้กล่าวภาษิตเหล่านี้ว่า)<br>
  [๑๒๓๓] จิตของท่านเร่าร้อนก็เพราะความสำคัญผิด<br>
  ท่านจงละทิ้งนิมิตว่างามซึ่งประกอบด้วยราคะเสีย<br>
  [๑๒๓๔] จงอบรมจิตให้มีอารมณ์เดียว ให้ตั้งมั่นดี<br>
  ด้วยการพิจารณาเห็นว่าไม่งาม<br>
  จงอบรมกายคตาสติ<br>
  และจงเป็นผู้เบื่อหน่ายให้มาก<br>
  [๑๒๓๕] จงเจริญการพิจารณาเห็นว่า ไม่เที่ยง<br>
  และจงละมานานุสัยเสียให้ได้ขาด<br>
  แต่นั้น ท่านจะเป็นผู้สงบเที่ยวไป เพราะละมานะได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๔๐ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  (พระวังคีสเถระ เกิดความโสมนัส เมื่อจะชมเชยพระผู้มีพระภาคเบื้องพระพักตร์<br>
  จึงได้กล่าวภาษิตเหล่านี้ว่า)<br>
  [๑๒๓๖] บุคคลพึงกล่าวแต่วาจาที่ไม่เป็นเหตุทำตนให้เดือดร้อน<br>
  และไม่เป็นเหตุเบียดเบียนชนเหล่าอื่น<br>
  วาจานั้นแลเป็นสุภาษิต<br>
  [๑๒๓๗] พึงกล่าวแต่วาจาที่น่ารัก ซึ่งเหล่าชนพากันชื่นชม<br>
  ไม่พึงพูดหยาบคายต่อชนเหล่าอื่น<br>
  พึงพูดแต่คำที่น่ารัก<br>
  [๑๒๓๘] คำสัตย์แลเป็นวาจาไม่ตาย<br>
  ธรรมนี้เป็นของเก่า<br>
  สัตบุรุษทั้งหลายตั้งมั่นอยู่แล้วในคำสัตย์<br>
  ทั้งที่เป็นอรรถและเป็นธรรม<br>
  [๑๒๓๙] พระพุทธเจ้าตรัสพระวาจาใดอันเกษม<br>
  เพื่อบรรลุนิพพาน เพื่อทำที่สุดทุกข์<br>
  พระวาจานั้นแลสูงสุดกว่าวาจาทั้งหลาย<br>
  (พระวังคีสเถระเมื่อจะสรรเสริญท่านพระสารีบุตรเถระ จึงได้กล่าวภาษิต<br>
  เหล่านี้ว่า)<br>
  [๑๒๔๐] พระสารีบุตรมีปัญญาสุขุม เป็นนักปราชญ์<br>
  รู้ทางและมิใช่ทาง มีปัญญามาก<br>
  แสดงธรรมแก่ภิกษุทั้งหลาย<br>
  [๑๒๔๑] แสดงโดยย่อก็ได้ โดยพิสดารก็ได้<br>
  เมื่อท่านกำลังแสดงธรรม<br>
  เสียงที่เปล่งออกก็ไพเราะเหมือนเสียงนกสาลิกา<br>
  ทั้งปฏิภาณก็ปรากฏ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๔๑ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  [๑๒๔๒] เมื่อท่านแสดงธรรมนั้นอยู่<br>
  ภิกษุทั้งหลายที่ฟังคำไพเราะ<br>
  ก็มีจิตร่าเริงเบิกบานด้วยเสียงที่น่ายินดี น่าฟัง ไพเราะจับใจ<br>
  จึงตั้งใจฟัง<br>
  (พระวังคีสเถระเมื่อจะชมเชยพระศาสดา ได้กล่าวภาษิตเหล่านี้ว่า)<br>
  [๑๒๔๓] ในวัน ๑๕ ค่ำ ซึ่งเป็นวันวิสุทธิปวารณา<br>
  วันนี้ มีภิกษุ ๕๐๐ รูปมาประชุมกัน<br>
  ล้วนเป็นผู้ตัดกิเลสเครื่องผูกคือสังโยชน์ได้ขาด<br>
  ไม่มีทุกข์สิ้นภพสิ้นชาติแล้ว<br>
  เป็นผู้แสวงหาคุณธรรมอันประเสริฐ<br>
  [๑๒๔๔] พระเจ้าจักรพรรดิมีหมู่อำมาตย์แวดล้อม<br>
  เสด็จเลียบแผ่นดินอันไพศาล<br>
  มีมหาสมุทรสาครเป็นขอบเขตนี้ ฉันใด<br>
  [๑๒๔๕] สาวกทั้งหลายผู้ได้วิชชา ๓ ละมัจจุราชได้<br>
  พากันแวดล้อมพระผู้มีพระภาคผู้ทรงชนะสงคราม<br>
  ทรงนำหมู่ เป็นผู้ยอดเยี่ยม ก็ฉันนั้น<br>
  [๑๒๔๖] พระสาวกทั้งมวลล้วนแต่เป็นพุทธชิโนรส<br>
  และในสาวกเหล่านี้ไม่มีความว่างเปล่าจากคุณธรรมเลย<br>
  ข้าพระองค์พึงถวายบังคมพระองค์ผู้เป็นเผ่าพันธุ์แห่งดวงอาทิตย์<br>
  ซึ่งทรงทำลายลูกศรคือตัณหาได้แล้ว<br>
  [๑๒๔๗] ภิกษุกว่าพันรูปเข้าไปเฝ้าพระสุคตซึ่งกำลังทรงแสดงธรรม<br>
  ที่ปราศจากกิเลสดุจธุลีคือนิพพาน ซึ่งหาภัยแต่ที่ไหนมิได้<br>
  [๑๒๔๘] ภิกษุเหล่านั้นก็พากันฟังธรรมอันไพบูลย์<br>
  ที่พระสัมมาสัมพุทธเจ้าทรงแสดงแล้ว<br>
  พระสัมมาสัมพุทธเจ้าผู้มีหมู่ภิกษุแวดล้อมย่อมทรงงดงามหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๔๒ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  [๑๒๔๙] พระผู้มีพระภาคทรงพระนามว่านาคะ<br>
  ทรงเป็นพระฤๅษีผู้สูงสุดกว่าบรรดาฤๅษีทั้งหลาย<br>
  ทรงโปรยฝนอมตธรรมให้ตกรดเหล่าพระสาวก<br>
  คล้ายฝนห่าใหญ่<br>
  [๑๒๕๐] ข้าแต่พระมหาวีรเจ้า<br>
  พระวังคีสะสาวกของพระองค์ประสงค์จะเฝ้าพระศาสดา<br>
  จึงออกจากที่พักกลางวัน มาถวายบังคมพระยุคลบาทของพระองค์<br>
  (พระผู้มีพระภาคตรัสพระพุทธภาษิตเหล่านี้ว่า) <br>
  [๑๒๕๑] พระวังคีสะครอบงำทางเป็นที่เกิดขึ้นแห่งกิเลสมาร<br>
  ทำลายกิเลสเครื่องตรึงใจ ๕ อย่างมีราคะเป็นต้นอยู่<br>
  เธอทั้งหลายจงดูวังคีสะ ผู้ทำการปลดเปลื้องกิเลสเป็นเครื่องผูก<br>
  ผู้อันตัณหา มานะ และทิฏฐิอิงอาศัยไม่ได้<br>
  ผู้จำแนกธรรมเป็นส่วน ๆ ได้นั้น<br>
  [๑๒๕๒] ความจริง พระวังคีสะได้บอกทางไว้หลายอย่าง<br>
  เพื่อถอนโอฆกิเลส<br>
  และเมื่อพระวังคีสะนั้นบอกทางอมตะนั้นไว้แล้ว<br>
  ภิกษุทั้งหลายที่เห็นธรรมก็ตั้งมั่นไม่หวั่นไหว<br>
  [๑๒๕๓] พระวังคีสะนั้นผู้ทำแสงสว่างให้เกิด รู้แจ่มแจ้ง<br>
  ได้เห็นนิพพานเป็นเหตุล่วงพ้นวิญญาณฐิติได้ทั้งหมด<br>
  ครั้นรู้และทำให้แจ้ง<br>
  จึงได้แสดงธรรมอันเลิศแก่ภิกษุผู้เดินทางไกล ๑๐ รูป <br>
  [๑๒๕๔] เมื่อท่านแสดงธรรมไว้ดีอย่างนี้<br>
  ท่านผู้รู้แจ้งธรรมทั้งหลายจะมีความประมาทได้อย่างไร<br>
  เพราะเหตุนั้นแล ภิกษุผู้ไม่ประมาทในคำสอนของพระผู้มีพระภาค<br>
  พระองค์นั้น พึงตั้งใจศึกษา(สิกขา ๓) ทุกเมื่อ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๔๓ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  (พระวังคีสเถระหวังจะชมเชยพระอัญญาโกณฑัญญเถระ จึงได้กล่าวภาษิต<br>
  เหล่านี้ว่า)<br>
  [๑๒๕๕] พระอัญญาโกณฑัญญเถระผู้ตรัสรู้ตามพระพุทธเจ้า<br>
  ได้มีความบากบั่นอย่างแรงกล้า<br>
  ได้วิเวกซึ่งเป็นธรรมเครื่องอยู่เป็นสุขเป็นประจำ<br>
  [๑๒๕๖] เป็นผู้ไม่ประมาท ศึกษาอยู่ ได้บรรลุสิ่งที่พระสาวกผู้ทำตาม<br>
  คำสอนของพระศาสดาจะพึงบรรลุได้ทุกรูป<br>
  [๑๒๕๗] พระอัญญาโกณฑัญญเถระมีอานุภาพมาก<br>
  ได้บรรลุวิชชา ๓ ฉลาดในการกำหนดรู้จิตของผู้อื่น<br>
  เป็นพุทธทายาทมาถวายอภิวาทพระยุคลบาทของพระศาสดาอยู่<br>
  (พระวังคีสเถระหวังจะชมเชยพระผู้มีพระภาคและพระอรหันตสาวก จึงได้กล่าว<br>
  ภาษิตเหล่านี้ว่า)<br>
  [๑๒๕๘] พระสาวกทั้งหลายผู้ได้บรรลุวิชชา ๓ ละมัจจุราชได้<br>
  พากันแวดล้อมพระมหามุนีผู้ถึงฝั่งแห่งทุกข์ ประทับนั่งที่ข้างภูเขา<br>
  [๑๒๕๙] พระมหาโมคคัลลานะผู้มีฤทธิ์มาก<br>
  พิจารณากำหนดรู้จิตที่หลุดพ้น<br>
  ไม่มีอุปธิของพระขีณาสพเหล่านั้นได้ด้วยจิต<br>
  [๑๒๖๐] พระสาวกเหล่านั้นพากันแวดล้อมพระมหามุนีโคดม<br>
  ผู้ทรงสมบูรณ์ด้วยสมบัติทุกประการ<br>
  ทรงถึงฝั่งแห่งทุกข์ เพียบพร้อมด้วยพระคุณมากอย่าง<br>
  (พระวังคีสเถระ หวังจะชมเชยพระผู้มีพระภาค จึงได้กล่าวภาษิตนี้ว่า)<br>
  [๑๒๖๑] ข้าแต่พระมหามุนีอังคีรส<br>
  พระองค์ไพโรจน์ล่วงโลกทั้งหมดด้วยพระยศ<br>
  เหมือนดวงจันทร์และดวงอาทิตย์ที่ปราศจากมลทิน<br>
  สว่างจ้าอยู่บนท้องฟ้าที่ปราศจากเมฆหมอก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๔๔ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  (พระวังคีสเถระเมื่อจะประกาศคุณของพระศาสดาและของตน จึงได้กล่าว<br>
  ภาษิตเหล่านี้ว่า)<br>
  [๑๒๖๒] เมื่อก่อน เราเป็นผู้อันนักปราชญ์เคารพนับถือ<br>
  เที่ยวไปจากหมู่บ้านไปยังหมู่บ้าน จากเมืองไปยังเมือง<br>
  จึงได้เฝ้าพระสัมมาสัมพุทธเจ้าผู้ทรงถึงฝั่งแห่งธรรมทั้งปวง<br>
  [๑๒๖๓] พระองค์ผู้เป็นพระมหามุนี ทรงถึงฝั่งแห่งทุกข์<br>
  ได้ทรงแสดงธรรมโปรดเรา<br>
  เราฟังธรรมแล้วเกิดความเลื่อมใสศรัทธา<br>
  [๑๒๖๔] เราได้ฟังพระดำรัสของพระพุทธองค์<br>
  แล้วรู้ชัดถึงขันธ์ อายตนะ และธาตุ จึงได้ออกบวชเป็นบรรพชิต<br>
  [๑๒๖๕] พระตถาคตทั้งหลายทรงอุบัติเพื่อประโยชน์แก่สตรีและบุรุษผู้ทำ<br>
  ตามคำสอนเป็นจำนวนมากหนอ<br>
  [๑๒๖๖] พระมหามุนีได้บรรลุพระโพธิญาณเพื่อประโยชน์แก่เหล่าภิกษุ<br>
  และภิกษุณีผู้ได้เห็นธรรมซึ่งเป็นทางออกจากทุกข์หนอแล<br>
  [๑๒๖๗] พระพุทธเจ้าผู้เป็นเผ่าพันธุ์แห่งดวงอาทิตย์ ทรงมีพระจักษุ<br>
  ทรงอนุเคราะห์ต่อหมู่สัตว์ ได้ทรงแสดงอริยสัจ ๔ คือ<br>
  [๑๒๖๘] (๑) ทุกข์ (๒) เหตุให้เกิดทุกข์ (๓) ความดับทุกข์<br>
  (๔) อริยมรรคมีองค์ ๘ ซึ่งเป็นข้อปฏิบัติให้ถึงความดับทุกข์<br>
  [๑๒๖๙] เราได้เห็นธรรมเหล่านั้น เหมือนอย่างที่พระศาสดาตรัสไว้<br>
  ความเป็นจริงอย่างนี้ เราได้บรรลุประโยชน์ตนแล้ว<br>
  ทำตามคำสั่งสอนของพระพุทธเจ้าแล้ว<br>
  [๑๒๗๐] การที่เราได้มาในสำนักของพระพุทธเจ้าเป็นการดีหนอสำหรับเรา<br>
  เพราะเราได้บรรลุธรรมที่ประเสริฐสุด<br>
  บรรดาธรรมที่พระองค์ทรงจำแนกไว้ดีแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๔๕ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  [๑๒๗๑] เราได้ถึงฝั่งแห่งอภิญญา ชำระโสตธาตุให้หมดจด<br>
  ได้วิชชา ๓ บรรลุฤทธิ์ ฉลาดในการกำหนดรู้จิตของผู้อื่น<br>
  (พระวังคีสเถระ ในคราวที่พระอุปัชฌาย์ของท่านปรินิพพาน ได้กล่าวภาษิต<br>
  เหล่านี้ว่า)<br>
  [๑๒๗๒] ข้าพระองค์ขอทูลถามพระบรมศาสดาผู้มีพระปัญญามากว่า<br>
  ภิกษุใดมีชื่อเสียง เรืองยศ ตัดความสงสัย<br>
  ดับกิเลสเสียได้ในปัจจุบันชาตินี่แหละ<br>
  ได้ปรินิพพานที่อัคคาฬวเจดีย์วิหาร<br>
  [๑๒๗๓] ข้าแต่พระผู้มีพระภาค ภิกษุนั้นเห็นธรรมคือนิพพานอันมั่นคง<br>
  เป็นพราหมณ์มาแต่กำเนิด<br>
  มีนามที่พระองค์ทรงประทานให้ว่า นิโครธกัปปะ<br>
  ผู้มุ่งแต่ความหลุดพ้น ปรารภความเพียร<br>
  ยังกราบไหว้ท่านอยู่<br>
  [๑๒๗๔] ข้าแต่พระองค์ผู้เป็นเจ้าศากยะ ซึ่งมีพระจักษุรอบคอบ<br>
  แม้ข้าพระองค์ทุกรูป ปรารถนาจะทราบถึงพระสาวกรูปนั้น<br>
  ข้าพระองค์ทั้งหลายพร้อมที่จะเงี่ยโสตลงฟัง<br>
  พระองค์มิใช่หรือเป็นศาสดา พระองค์เป็นผู้ยอดเยี่ยม<br>
  [๑๒๗๕] ข้าแต่พระองค์ผู้มีพระปัญญาดุจแผ่นดิน<br>
  ขอพระองค์โปรดตัดความเคลือบแคลงสงสัยของข้าพระองค์ทั้งหลาย<br>
  โปรดตรัสบอกพระนิโครธกัปปเถระผู้ปรินิพพานแล้วนั้น ให้ข้า<br>
  พระองค์ทราบด้วยเถิด<br>
  ข้าแต่พระองค์ผู้มีพระจักษุรอบคอบ<br>
  ขอพระองค์โปรดตรัสบอกท่ามกลางแห่งข้าพระองค์ทั้งหลายเถิด<br>
  เหมือนท้าวสักกะผู้มีพระเนตรตั้งพันตรัสบอกแก่เหล่าเทวดา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๔๖ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  [๑๒๗๖] กิเลสเครื่องร้อยรัดเหล่าใดเหล่าหนึ่งในโลกนี้<br>
  เป็นทางก่อให้เกิดความลุ่มหลง เป็นฝ่ายแห่งความไม่รู้<br>
  เป็นมูลฐานแห่งความเคลือบแคลงสงสัย<br>
  กิเลสเครื่องร้อยรัดเหล่านั้นพอมาถึงพระตถาคตซึ่งมีพระจักษุ<br>
  มีพระคุณยิ่งกว่านรชนทั้งหลายนี้แล ย่อมหมดไป<br>
  [๑๒๗๗] ถ้าพระผู้มีพระภาคจะเป็นบุรุษแต่เพียงกำเนิด<br>
  ก็จะไม่พึงทรงทำลายกิเลสได้<br>
  เหมือนลมพัดทำลายก้อนเมฆหมอกที่หนาทึบไม่ได้<br>
  โลกทั้งมวลที่มืดอยู่แล้ว ก็ยิ่งจะมืดหนักลง<br>
  พระสาวกทั้งหลาย มีพระสารีบุตรเป็นต้น ที่รุ่งเรืองอยู่บ้าง<br>
  ก็จะไม่พึงรุ่งเรืองนัก<br>
  [๑๒๗๘] นักปราชญ์ทั้งหลาย เป็นผู้ทำแสงสว่างให้เกิด<br>
  ข้าแต่พระองค์ผู้ทรงพระปรีชาญาณ<br>
  เพราะเหตุนั้น ข้าพระองค์เข้าใจพระองค์ว่า<br>
  ทรงทำแสงสว่างให้เกิดเป็นแม่นมั่น<br>
  ข้าพระองค์ทั้งหลายรู้ว่าพระองค์ทรงเห็นธรรมทั้งปวง<br>
  ได้อย่างแจ่มแจ้ง จึงได้พากันมาเฝ้า<br>
  ขอพระองค์โปรดประกาศพระนิโครธกัปปเถระแก่ข้าพระองค์ทั้งหลาย<br>
  ในบริษัทด้วยเถิด<br>
  [๑๒๗๙] พระองค์ทรงเปล่งพระวาจาอย่างไพเราะจับใจ<br>
  ทั้งทรงเปล่งด้วยพระสุรเสียงกังวานที่เกิดแต่พระนาสิกที่บุญญาธิการ<br>
  ตกแต่งมาดีแล้วได้อย่างคล่องแคล่วแผ่วเบา เหมือนพญาหงส์ทอง<br>
  โก่งคอขันเบา ๆ อย่างไพเราะ<br>
  ข้าพระองค์ทุกรูปตั้งใจแน่วแน่<br>
  ขอฟังพระดำรัสที่ไพเราะของพระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๔๗ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  [๑๒๘๐] ข้าพระองค์จะเปิดเผยความเกิดและความตายที่ละได้อย่างสิ้นเชิง<br>
  จะแสดงบอกบาปธรรมซึ่งเป็นตัวกำจัด<br>
  เพราะบรรดาปุถุชนและเสขบุคคลเป็นต้น<br>
  ผู้ที่ทำได้ตามความพอใจตนไม่มี<br>
  เหมือนคนที่ไตร่ตรองพิจารณาตามพระตถาคตเท่านั้น<br>
  สามารถที่จะรู้หรือกล่าวธรรมอย่างที่ตัวต้องการได้<br>
  [๑๒๘๑] พระดำรัสของพระองค์นี้มีไวยากรณ์สมบูรณ์<br>
  พระองค์ทรงมีพระปัญญาตรงไปตรงมาตรัสไว้อย่างถูกต้อง<br>
  ข้าพระองค์ก็เรียนมาดีแล้ว<br>
  การถวายบังคมที่ข้าพระองค์ถวายอย่างนอบน้อมนี้เป็นครั้งสุดท้าย<br>
  ข้าแต่พระองค์ผู้มีพระปัญญามาก<br>
  พระองค์ทรงทราบคติของพระนิโครธกัปปเถระได้<br>
  ไม่ยังข้าพระองค์ให้หลง<br>
  [๑๒๘๒] ข้าแต่พระองค์ผู้มีความเพียรมาก<br>
  พระองค์ทรงตรัสรู้อริยธรรมทั้งที่เป็นโลกุตตระและโลกิยะ<br>
  ทรงทราบเญยยธรรมทั้งหมดได้<br>
  ไม่ยังข้าพระองค์ให้หลง<br>
  ข้าพระองค์หวังพระดำรัสของพระองค์เป็นอย่างยิ่ง<br>
  เหมือนคนถูกความร้อนแผดเผาในฤดูร้อน<br>
  ก็ต้องการน้ำเป็นอย่างยิ่ง<br>
  ขอพระองค์ทรงยังฝนคือพระธรรมเทศนา<br>
  ที่ข้าพระองค์ฟังมาแล้วให้ตกลงเถิด <br>
  [๑๒๘๓] พระนิโครธกัปปเถระได้ประพฤติพรหมจรรย์เพื่อประโยชน์ใด<br>
  ประโยชน์ของท่านนั้นไม่สูญเปล่าหรือ<br>
  ท่านนิพพานด้วยสอุปาทิเสสนิพพาน<br>
  หรือนิพพานด้วยอนุปาทิเสสนิพพานธาตุ<br>
  ข้าพระองค์ทั้งหลายขอฟังเรื่องนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๔๘ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] ๑. วังคีสเถรคาถา<br>
  (พระผู้มีพระภาคตรัสตอบว่า)<br>
  [๑๒๘๔] พระนิโครธกัปปเถระนั้นได้ตัดขาดตัณหาในนามรูปนี้<br>
  ทั้งตัดกระแสแห่งธรรมฝ่ายดำ<br>
  ซึ่งนอนเนื่องอยู่ในสันดานมาช้านาน<br>
  ข้ามพ้นชาติมรณะได้อย่างสิ้นเชิง<br>
  พระผู้มีพระภาคผู้ประเสริฐด้วยพลธรรม ๕ ประการได้ตรัสไว้ดังนี้<br>
  (พระวังคีสเถระกราบทูลด้วยภาษิตเหล่านี้ว่า)<br>
  [๑๒๘๕] ข้าแต่พระองค์ผู้ทรงเป็นพุทธะ<br>
  ข้าพระองค์นี้ฟังพระดำรัสของพระองค์แล้วย่อมเลื่อมใส<br>
  ทราบว่า เรื่องที่ข้าพระองค์ทูลถามแล้ว ไม่ไร้ประโยชน์<br>
  พระองค์เป็นพุทธเจ้าไม่ทรงลวงข้าพระองค์แน่นอน<br>
  [๑๒๘๖] สาวกของพระพุทธองค์พูดอย่างใด ก็ทำอย่างนั้น<br>
  ได้ตัดข่ายคือตัณหาที่แผ่กว้างทั้งมั่นคงของพญามารเจ้าเล่ห์ได้ขาด<br>
  [๑๒๘๗] พระผู้มีพระภาคสมควรที่จะตรัสว่า<br>
  ท่านนิโครธกัปปเถระได้เห็นมูลเหตุแห่งอุปาทาน<br>
  ล่วงพ้นบ่วงมัจจุราชที่ข้ามได้แสนยากแล้ว<br>
  (พระวังคีสเถระเมื่อจะประกาศความเลื่อมใส จึงได้กล่าวภาษิตสุดท้ายว่า)<br>
  [๑๒๘๘] ข้าแต่พระผู้มีพระภาคผู้สูงสุดกว่าเทวดาและมนุษย์<br>
  ข้าพระองค์ขอกราบไหว้ท่านพระนิโครธกัปปเถระ<br>
  ผู้เป็นวิสุทธิเทพ เป็นอนุชาตบุตร<br>
  มีความเพียรมาก เป็นผู้ประเสริฐ<br>
  ทั้งเป็นโอรสของพระองค์ผู้ประเสริฐนั้น<br>
  ทราบว่า ท่านพระวังคีสเถระได้กล่าวภาษิตทั้งหลายไว้<br>
  ด้วยประการฉะนี้แล<br>
  มหานิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๔๙ }</span></p><hr><p>
  พระสุตตันตปิฏก ขุททกนิกาย เถรคาถา [๒๑. มหานิบาต] รวมเรื่องพระเถระที่มีในนิบาต<br>
  รวมเรื่องพระเถระที่มีในนิบาตนี้ คือ<br>
  ในสัตตตินิบาต(มหานิบาต)นี้<br>
  พระวังคีสเถระผู้แตกฉานรูปเดียวเท่านั้น<br>
  ไม่มีพระเถระรูปอื่น และมี ๗๑ ภาษิต ฉะนี้แล<br>
  เถรคาถา จบ</p>
<p> สรุปความเถรคาถานี้<br>
  พระเถระ ๒๖๔ รูป ผู้เป็นพุทธบุตร ไม่มีอาสวะ<br>
  บรรลุนิพพานอันเป็นแดนเกษม พากันบันลือสีหนาท<br>
  ประกาศภาษิตไว้รวม ๑,๓๖๐ ภาษิต<br>
  แล้วก็พากันนิพพานเหมือนกองไฟหมดเชื้อแล้วดับไป ฉะนี้แล</p>
<p> เถรคาถา จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
    :๕๕๐ }</span></p><hr><p>
  พระสุตตันตปิฏก ขุททกนิกาย เถรคาถา [๑.เอกกนิบาต] ๒. มุตตาเถรีคาถา<br>
  พระสุตตันตปิฎก<br>
  ขุททกนิกาย เถรีคาถา<br>
  _____________<br>
  ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น</p>
<p> ๑. เอกกนิบาต<br>
  ๑. อัญญตราเถรีคาถา<br>
  ภาษิตของพระอัญญตราเถรี<br>
  ทราบว่า พระเถรีรูปหนึ่งซึ่งไม่ปรากฏชื่อได้กล่าวภาษิตนี้ว่า<br>
  [๑] พระเถรีท่านจงใช้ท่อนผ้าทำจีวรนุ่งห่ม<br>
  แล้วพักผ่อนตามสบายเถิด เพราะราคะของท่านสงบแล้ว<br>
  เหมือนผักดองแห้งอยู่ในหม้อ</p>
<p> ๒. มุตตาเถรีคาถา<br>
  ภาษิตของพระมุตตาเถรี<br>
  (พระมุตตาเถรีรับพระพุทธโอวาทแล้วได้กล่าวภาษิตนี้ว่า)<br>
  [๒] มุตตา เธอจงพ้นไปจากโยคกิเลสทั้งหลาย๑ <br>
  เหมือนดวงจันทร์พ้นจากถูกราหูจับ<br>
  เธอจงมีจิตหลุดพ้นแล้วบริโภคก้อนข้าวอย่างไม่มีหนี้เถิด<br><br>เชิงอรรถ :<br>
  ๑ โยคกิเลส กิเลสที่ผูกสัตว์ไว้ในภพมี ๔ คือ (๑) กามโยคะ โยคะคือกาม (๒) ภวโยคะ
  โยคะคือภพ<br>
  (๓) ทิฏฐิโยคะ โยคะคือทิฏฐิ (๔) อวิชชาโยคะ โยคะคืออวิชชา (ขุ.เถรี.อ.๒/๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๕๑ }</span></p><hr><p>
  พระสุตตันตปิฏก ขุททกนิกาย เถรีคาถา [๑. เอกกนิบาต] ๕. อัญญตราติสสาเถรีคาถา<br>
  ๓. ปุณณาเถรีคาถา<br>
  ภาษิตของพระปุณณาเถรี<br>
  (พระปุณณาเถรีรับพระพุทธโอวาทแล้วได้กล่าวภาษิตนี้ว่า)<br>
  [๓] ปุณณา เธอจงยังธรรมทั้งหลายให้บริบูรณ์<br>
  เหมือนดวงจันทร์วันเพ็ญ<br>
  จงทำลายกองแห่งความมืดด้วยปัญญาที่บริบูรณ์</p>
<p> ๔. ติสสาเถรีคาถา<br>
  ภาษิตของพระติสสาเถรี<br>
  (พระติสสาเถรีรับพระพุทธโอวาทแล้วได้กล่าวภาษิตนี้ว่า)<br>
  [๔] ติสสา เธอจงศึกษาในไตรสิกขา<br>
  โยคกิเลสทั้งหลายอย่าได้ครอบงำเธอเลย<br>
  เธอจงพรากจากกิเลสโยคะทั้งหมด<br>
  ท่องเที่ยวไปในโลกอย่างไม่มีอาสวะเถิด</p>
<p> ๕. อัญญตราติสสาเถรีคาถา<br>
  ภาษิตของพระติสสาเถรีอีกรูปหนึ่ง<br>
  พระติสสาเถรีอีกรูปหนึ่ง (รับพระพุทธโอวาทแล้วได้กล่าวภาษิตนี้ว่า)<br>
  [๕] ติสสา เธอจงประกอบธรรมทั้งหลายเถิด<br>
  ขณะอย่าได้ล่วงเลยเธอไป<br>
  เพราะผู้ที่มีขณะล่วงเลยไปแล้ว<br>
  จะต้องเศร้าโศกแออัดกันอยู่ในนรก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๕๒ }</span></p><hr><p>
  พระสุตตันตปิฏก ขุททกนิกาย เถรีคาถา [๑. เอกกนิบาต] ๘. มิตตเถรีคาถา<br>
  ๖. ธีราเถรีคาถา<br>
  ภาษิตของพระธีราเถรี<br>
  พระธีราเถรี(รับพระพุทธโอวาทแล้วได้กล่าวภาษิตนี้ว่า)<br>
  [๖] ธีรา เธอจงสัมผัสนิโรธซึ่งเป็นความสงบ<br>
  ระงับสัญญาอันเป็นสุข<br>
  จงยินดีนิพพานที่ยอดเยี่ยมซึ่งปลอดโปร่งโยคกิเลสเถิด</p>
<p> ๗. อัญญตราธีราเถรีคาถา<br>
  ภาษิตของพระธีราเถรีอีกรูปหนึ่ง<br>
  พระธีราเถรีอีกรูปหนึ่ง(รับพระพุทธโอวาทแล้วได้กล่าวภาษิตนี้ว่า)<br>
  [๗] ธีราภิกษุณีผู้อบรมอินทรีย์แล้วด้วยธรรมทั้งหลายที่ทรงไว้<br>
  ย่อมชนะมาร๑พร้อมทั้งเสนามาร๒<br>
  แล้วดำรงไว้ซึ่งกายที่มีในภพสุดท้าย<br>
  <br>
  ๘. มิตตาเถรีคาถา<br>
  ภาษิตของพระมิตตาเถรี<br>
  พระมิตตาเถรี(รับพระพุทธโอวาทแล้วได้กล่าวภาษิตนี้ว่า) <br>
  [๘] มิตตา เธอบวชแล้วด้วยศรัทธา<br>
  จงยินดีในกัลยาณมิตร<br>
  เจริญกุศลธรรมเพื่อบรรลุธรรมที่ปลอดโปร่งจากโยคะกิเลสเถิด<br><br>เชิงอรรถ :<br>
  ๑ กิเลสมาร (ขุ.เถรี.อ. ๗/๑๖)<br>
  ๒ วัตถุกาม (ขุ.เถรี.อ. ๗/๑๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๕๓ }</span></p><hr><p>
  พระสุตตันตปิฏก ขุททกนิกาย เถรีคาถา [๑. เอกกนิบาต] ๑๑. มุตตาเถรีคาถา<br>
  ๙. ภัทราเถรีคาถา<br>
  ภาษิตของพระภัทราเถรี<br>
  พระภัทราเถรี(รับพระพุทธโอวาทแล้วได้กล่าวภาษิตนี้ว่า)<br>
  [๙] ภัทรา เธอบวชแล้วด้วยศรัทธา<br>
  จงยินดีในธรรมที่ดีงาม<br>
  เจริญกุศลธรรมเพื่อบรรลุธรรมที่ยอดเยี่ยม<br>
  ซึ่งปลอดโปร่งจากโยคะกิเลสเถิด</p>
<p> ๑๐. อุปสมาเถรีคาถา<br>
  ภาษิตของพระอุปสมาเถรี<br>
  พระอุปสมาเถรี(รับพระพุทธโอวาทแล้วได้กล่าวภาษิตนี้ว่า)<br>
  [๑๐] อุปสมา เธอพึงข้ามโอฆะ๑ซึ่งเป็นบ่วงมารที่ข้ามได้แสนยาก<br>
  จงชนะมารพร้อมทั้งเสนามาร<br>
  ดำรงไว้ซึ่งกายที่มีในภพสุดท้ายเถิด</p>
<p> ๑๑. มุตตาเถรีคาถา<br>
  ภาษิตของพระมุตตาเถรี<br>
  พระมุตตาเถรี(รับพระพุทธโอวาทแล้วได้กล่าวภาษิตนี้ว่า)<br>
  [๑๑] เราเป็นผู้พ้นด้วยดี พ้นโดยชอบด้วยความพ้นจาก<br>
  ความค่อม ๓ อย่าง คือ<br>
  (๑) ค่อมเพราะครก (๒) ค่อมเพราะสาก (๓) ค่อมเพราะสามี<br>
  เป็นผู้พ้นจากความเกิดและความตาย<br>
  ถอนตัณหาที่นำไปสู่ภพได้แล้ว<br><br>เชิงอรรถ :<br>
  ๑ สังสารวัฏ (ขุ.เถรี.อ. ๑๐/๑๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๕๔ }</span></p><hr><p>
  พระสุตตันตปิฏก ขุททกนิกาย เถรีคาถา [๑. เอกกนิบาต] ๑๕. อุตตราเถรีคาถา<br>
  ๑๒. ธัมมทินนาเถรีคาถา<br>
  ภาษิตของพระธัมมทินนาเถรี<br>
  พระธรรมทินนาเถรี(รับพระพุทธโอวาทแล้วได้กล่าวภาษิตนี้ว่า)<br>
  [๑๒] ผู้ที่เกิดฉันทะมีอัตภาพสุดท้ายก็พึงสัมผัสนิพพานด้วยใจ<br>
  มีจิตไม่ปฏิพัทธ์ในกามทั้งหลาย<br>
  บัณฑิตเรียกว่า ผู้มีกระแสในเบื้องบน๑</p>
<p> ๑๓. วิสาขาเถรีคาถา<br>
  ภาษิตของพระวิสาขาเถรี<br>
  พระวิสาขาเถรี(รับพระพุทธโอวาทแล้วได้กล่าวภาษิตนี้ว่า) <br>
  [๑๓] ท่านทั้งหลาย จงทำตามคำสอนของพระพุทธเจ้า <br>
  ที่บุคคลทำแล้วไม่เดือดร้อนในภายหลัง <br>
  จงรีบล้างเท้าทั้งสอง แล้วนั่ง ณ ที่อันสมควรเถิด</p>
<p> ๑๔. สุมนาเถรีคาถา<br>
  ภาษิตฃองพระสุมนาเถรี<br>
  พระสุมนาเถรี(รับพระพุทธโอวาทแล้วได้กล่าวภาษิตนี้ว่า)<br>
  [๑๔] เธอพิจารณาเห็นธาตุทั้งหลายว่าเป็นทุกข์แล้วอย่ามาเกิดอีก<br>
  คลายความพอใจในภพแล้ว จะเป็นผู้สงบระงับท่องเที่ยวไป</p>
<p> ๑๕. อุตตราเถรีคาถา<br>
  ภาษิตของพระอุตตราเถรี<br>
  พระอุตตราเถรี(รับพระพุทธโอวาทแล้วได้กล่าวภาษิตนี้ว่า)<br>
  [๑๕] เราเป็นผู้สำรวมกาย วาจา และใจ<br>
  ถอนตัณหาพร้อมทั้งมูลรากได้แล้ว เป็นผู้เย็นดับสนิทแล้ว<br><br>เชิงอรรถ :<br>
  ๑ อนาคามิมรรคและสุทธาวาส (ขุ.เถรี.อ. ๑๒/๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๕๕ }</span></p><hr><p>
  พระสุตตันตปิฏก ขุททกนิกาย เถรีคาถา [๑. เอกกนิบาต] ๑๘. สังฆาเถรีคาถา<br>
  ๑๖. วุฑฒปัพพชิตสุมนาเถรีคาถา<br>
  ภาษิตของพระสุมนาเถรีผู้บวชเมื่อแก่<br>
  พระวุฑฒปัพพชิตสุมนาเถรี(รับพระพุทธโอวาทแล้วได้กล่าวภาษิตนี้ว่า)<br>
  [๑๖] สุมนาผู้เฒ่า เธอจงใช้ท่อนผ้าทำจีวรนุ่งห่ม<br>
  แล้วพักผ่อนตามสบายเถิด<br>
  เพราะเธอมีราคะสงบระงับแล้ว<br>
  เป็นผู้เย็น ดับสนิทแล้ว</p>
<p> ๑๗. ธัมมาเถรีคาถา<br>
  ภาษิตของพระธัมมาเถรี<br>
  พระธรรมาเถรี(รับพระพุทธโอวาทแล้วได้กล่าวภาษิตนี้ว่า)<br>
  [๑๗] เราทุพพลภาพ มีกายสั่นเทา ถือไม้เท้าเที่ยวบิณฑบาต<br>
  ได้ล้มลงบนแผ่นดินตรงนั้นเอง<br>
  คราวนั้น จิตของเราหลุดพ้นแล้ว<br>
  เพราะเห็นโทษในกาย</p>
<p> ๑๘. สังฆาเถรีคาถา<br>
  ภาษิตของพระสังฆาเถรี<br>
  พระสังฆาเถรี(รับพระพุทธโอวาทแล้วได้กล่าวภาษิตนี้ว่า)<br>
  [๑๘] เราละเรือน บุตร และสัตว์เลี้ยงซึ่งเป็นที่รัก บวชแล้ว<br>
  ละราคะโทสะ และคลายอวิชชาเสีย<br>
  ถอนตัณหาพร้อมทั้งมูลรากได้แล้ว<br>
  เป็นผู้สงบระงับ ดับสนิทแล้ว<br>
  เอกกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๕๖ }</span></p><hr><p>
  พระสุตตันตปิฏก ขุททกนิกาย เถรีคาถา [๒. ทุกนิบาต] ๒. เชนตาเถรีคาถา<br>
  ๒. ทุกนิบาต<br>
  ๑. อภิรูปนันทาเถรีคาถา<br>
  ภาษิตของพระนันทาเถรี<br>
  ทราบว่า พระผู้มีพระภาคตรัสสอนนันทาสิกขมานาผู้ยินดีในรูปที่สวยงาม<br>
  เนือง ๆ ด้วยพระคาถาเหล่านี้ (ภายหลังพระเถรีบรรลุอรหัตผลแล้วได้กล่าวภาษิต<br>
  นี้ว่า) <br>
  [๑๙] นันทา เธอจงพิจารณาดูกายซึ่งกระสับกระส่าย<br>
  ไม่สะอาด เป็นของเปื่อยเน่า<br>
  จงอบรมจิตให้ตั้งมั่นดี มีอารมณ์เดียว ด้วยอสุภภาวนาเถิด<br>
  [๒๐] และจงอบรมอนิมิตตวิโมกข์<br>
  ละเสียซึ่งอนุสัยคือมานะ<br>
  เพราะละมานะได้ แต่นั้นเธอจะอยู่อย่างสงบ</p>
<p> ๒. เชนตาเถรีคาถา<br>
  ภาษิตของพระเชนตาเถรี<br>
  ทราบว่า พระเชนตาเถรีได้กล่าวภาษิตเหล่านี้ว่า<br>
  [๒๑] โพชฌงค์ ๗ ประการเป็นทางบรรลุนิพพานนี้<br>
  เราเจริญแล้วทั้งหมดตามที่พระพุทธเจ้าทรงแสดงไว้<br>
  [๒๒] เพราะเราได้เห็นพระผู้มีพระภาคพระองค์นั้นแล้ว<br>
  ร่างกายนี้เป็นร่างกายที่มีในภพสุดท้าย<br>
  ชาติสงสารสิ้นแล้ว<br>
  บัดนี้ไม่มีการเกิดอีก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๕๗ }</span></p><hr><p>
  พระสุตตันตปิฏก ขุททกนิกาย เถรีคาถา [๒. ทุกนิบาต] ๕. จิตตาเถรีคาถา<br>
  ๓. สุมังคลมาตาเถรีคาถา<br>
  ภาษิตของพระสุมังคลมาตาเถรี<br>
  พระสุมังคลมาตาเถรี(ได้กล่าวภาษิตเหล่านี้ว่า)<br>
  [๒๓] เราพ้นดีแล้ว ในการพ้นดีแล้ว เป็นผู้พ้นแล้วโดยชอบจากสาก<br>
  จากสามีของเราผู้ไม่มีหิริ จากร่ม จากหม้อข้าว และจากงูน้ำ<br>
  [๒๔] เรากำลังตัดราคะ และโทสะ อาศัยโคนไม้<br>
  เข้าฌานอยู่โดยความสุขว่า สุขหนอ</p>
<p> ๔. อัฑฒกาสีเถรีคาถา<br>
  ภาษิตของพระอัฑฒกาสีเถรี<br>
  พระอัฑฒกาสีเถรี(ได้กล่าวภาษิตเหล่านี้ว่า)<br>
  [๒๕] ส่วยของเรามีประมาณเท่าส่วยในกาสีชนบท<br>
  ชาวนิคมกำหนดราคาแคว้นกาสีนั้นไว้แล้ว<br>
  จึงตั้งราคาเราไว้ครึ่งหนึ่ง <br>
  [๒๖] ภายหลัง เราเบื่อหน่ายในรูป<br>
  และเมื่อเบื่อหน่ายจึงคลายความกำหนัด<br>
  เราอย่าพึงแล่นไปสู่ชาติสงสารบ่อย ๆ อีกเลย<br>
  เราบรรลุวิชชา ๓ ได้ทำตามคำสั่งสอนของพระพุทธเจ้าแล้ว</p>
<p> ๕. จิตตาเถรีคาถา<br>
  ภาษิตของพระจิตตาเถรี<br>
  พระจิตตาเถรี(ได้กล่าวภาษิตเหล่านี้ว่า) <br>
  [๒๗] เราเป็นผู้มีร่างกายผ่ายผอม เป็นไข้ อ่อนเพลียมาก<br>
  ต้องเดินถือไม้เท้าไปไหน ๆ ก็จริงนะ<br>
  ถึงอย่างนั้น ก็ยังขึ้นภูเขาได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๕๘ }</span></p><hr><p>
  พระสุตตันตปิฏก ขุททกนิกาย เถรีคาถา [๒. ทุกนิบาต] ๗. มิตตาเถรีคาถา<br>
  [๒๘] เราเก็บผ้าสังฆาฏิ และคว่ำบาตรแล้ว<br>
  ข่มตนทำลายกองความมืดได้แล้วบนภูเขา</p>
<p> ๖. เมตติกาเถรีคาถา<br>
  ภาษิตของพระเมตติกาเถรี<br>
  พระเมตติกาเถรี(ได้กล่าวภาษิตเหล่านี้ว่า)<br>
  [๒๙] เราประสบทุกข์ เสื่อมกำลัง ผ่านวัยสาวไปแล้ว<br>
  ต้องเดินถือไม้เท้าไปไหน ๆ ก็จริงนะ<br>
  ถึงอย่างนั้น ก็ยังขึ้นภูเขาได้ <br>
  [๓๐] เราเก็บผ้าสังฆาฏิ และคว่ำบาตรแล้ว นั่งบนภูเขา<br>
  ครั้งนั้น จิตของเราหลุดพ้นแล้ว<br>
  เราได้บรรลุวิชชา ๓ ได้ทำตามคำสั่งสอนของพระพุทธเจ้าแล้ว</p>
<p> ๗. มิตตาเถรีคาถา<br>
  ภาษิตของพระมิตตาเถรี<br>
  พระมิตตาเถรี(ได้กล่าวภาษิตเหล่านี้ว่า)<br>
  [๓๑] เรายินดีเพลิดเพลินเทพนิกาย<br>
  จึงเข้าจำอุโบสถซึ่งประกอบด้วยองค์ ๘<br>
  ตลอดวัน ๑๔ ค่ำ ๑๕ ค่ำ ๘ ค่ำแห่งปักษ์<br>
  และตลอดปาฏิหาริยปักษ์<br>
  [๓๒] เราเมื่อปรารถนาหมู่เทพจึงได้เข้าจำอุโบสถวันนี้<br>
  เรานั้นฉันอาหารมื้อเดียว<br>
  ปลงผม ห่มผ้าสังฆาฏิ บวชแล้ว<br>
  ไม่พึงปรารถนาเทพนิกาย<br>
  กำจัดความกระวนกระวายในใจเสียได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๕๙ }</span></p><hr><p>
  พระสุตตันตปิฏก ขุททกนิกาย เถรีคาถา [๒. ทุกนิบาต] ๑๐. สามาเถรีคาถา<br>
  ๘. อภยมาตุเถรีคาถา<br>
  ภาษิตของพระอภยมาตุเถรี<br>
  พระอภยมาตุเถรี(ได้กล่าวภาษิตเหล่านี้ว่า)<br>
  [๓๓] แม่เจ้า ท่านจงพิจารณาร่างกายนี้ เบื้องบนตั้งแต่พื้นเท้าขึ้นไป<br>
  เบื้องล่างตั้งแต่ปลายผมลงมาว่า เป็นของไม่สะอาด มีกลิ่นเหม็นเน่า<br>
  [๓๔] เราพิจารณาอยู่อย่างนี้ จึงถอนราคะทั้งปวงได้<br>
  ตัดความเร่าร้อนได้ขาด เป็นผู้เย็นดับสนิทแล้ว</p>
<p> ๙. อภยาเถรีคาถา<br>
  ภาษิตของพระอภยาเถรี<br>
  พระอภยาเถรี(ได้กล่าวภาษิตเหล่านี้ว่า)<br>
  [๓๕] อภยา กายซึ่งปุถุชนทั้งหลายข้องอยู่ มีสภาวะที่จะต้องแตกไป<br>
  เราจะเป็นผู้มีสติสัมปชัญญะอยู่เฉพาะหน้า ละทิ้งกายนี้เสีย<br>
  [๓๖] เราถูกทุกข์มากมายกระทบแล้ว จึงยินดีในความไม่ประมาท<br>
  บรรลุความสิ้นตัณหา ได้ทำตามคำสั่งสอนของพระพุทธเจ้าแล้ว</p>
<p> ๑๐. สามาเถรีคาถา<br>
  ภาษิตของพระสามาเถรี<br>
  พระสามาเถรี(ได้กล่าวภาษิตนี้ว่า)<br>
  [๓๗] เราบังคับจิตให้อยู่ในอำนาจไม่ได้ จึงไม่ได้ความสงบใจ<br>
  ต้องเข้าออกจากที่อยู่ถึง ๔-๕ ครั้ง<br>
  ตั้งแต่ได้รับโอวาทของพระอานนทเถระแล้ว<br>
  ในคืนที่ ๘ เรานั้นจึงถอนตัณหาได้<br>
  [๓๘] เราถูกทุกข์มากมายกระทบแล้ว จึงยินดีในความไม่ประมาท<br>
  บรรลุความสิ้นตัณหา ได้ทำตามคำสั่งสอนของพระพุทธเจ้าแล้ว<br>
  ทุกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๖๐ }</span></p><hr><p>
  พระสุตตันตปิฏก ขุททกนิกาย เถรีคาถา [๓. ติกนิบาต] ๒. อุตตมาเถรีคาถา<br>
  ๓. ติกนิบาต<br>
  ๑. อปราสามาเถรีคาถา<br>
  ภาษิตของพระอปราสามาเถรี<br>
  พระอปราสามาเถรี(ได้กล่าวภาษิตเหล่านี้ว่า)<br>
  [๓๙] ตั้งแต่เราบวชมาแล้ว ๒๕ พรรษา <br>
  ยังไม่รู้สึกว่าได้ความสงบจิตในกาลไหน ๆ เลย<br>
  [๔๐] เราบังคับจิตให้อยู่ในอำนาจไม่ได้ จึงไม่ได้ความสงบจิต<br>
  เพราะเหตุนั้น เรามาระลึกถึงคำสอนของพระชินเจ้า<br>
  จึงได้ถึงความสังเวช<br>
  [๔๑] ถูกทุกข์มากมายกระทบแล้ว จึงยินดีในความไม่ประมาท<br>
  บรรลุความสิ้นตัณหา ได้ทำตามคำสั่งสอนของพระพุทธเจ้าแล้ว<br>
  วันนี้เป็นคืนที่ ๗ นับแต่วันที่เราทำตัณหาให้แห้งสนิทแล้ว</p>
<p> ๒. อุตตมาเถรีคาถา<br>
  ภาษิตของพระอุตตมาเถรี<br>
  พระอุตตมาเถรี(ได้กล่าวภาษิตนี้ว่า) <br>
  [๔๒] เราบังคับจิตให้อยู่ในอำนาจไม่ได้ จึงไม่ได้ความสงบจิต<br>
  ต้องเข้าออกจากที่อยู่ถึง ๔-๕ ครั้ง<br>
  [๔๓] ได้เข้าไปหาภิกษุณีผู้มีวาจาที่เชื่อถือได้<br>
  ท่านได้แสดงธรรม คือขันธ์ อายตนะ และธาตุแก่เรา<br>
  [๔๔] เราฟังธรรมของท่านแล้วได้ปฏิบัติตามที่ท่านพร่ำสอน<br>
  เอิบอิ่มด้วยสุขที่เกิดแต่ปีติ<br>
  นั่งขัดสมาธิท่าเดียวตลอด ๗ วัน<br>
  ในวันที่ ๘ ทำลายกองความมืดได้แล้ว จึงเหยียดเท้าออก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๖๑ }</span></p><hr><p>
  พระสุตตันตปิฏก ขุททกนิกาย เถรีคาถา [๓. ติกนิบาต] ๔. ทันติกาเถรีคาถา<br>
  ๓. อปราอุตตมาเถรีคาถา<br>
  ภาษิตของพระอปราอุตตมาเถรี<br>
  พระอปราอุตตมาเถรี(ได้กล่าวภาษิตเหล่านี้ว่า)<br>
  [๔๕] โพชฌงค์ ๗ ประการเป็นทางบรรลุนิพพานนี้<br>
  เราเจริญแล้วทั้งหมดตามที่พระพุทธเจ้าทรงแสดงไว้<br>
  [๔๖] ได้สุญญตสมาบัติและอนิมิตตสมาบัติเป็นประจำตามปรารถนา<br>
  เราเป็นธิดาซึ่งเกิดแต่พระอุระของพระพุทธเจ้า<br>
  ยินดีแล้วในนิพพานทุกเมื่อ<br>
  [๔๗] กามทั้งปวงทั้งที่เป็นของทิพย์และของมนุษย์เราก็ตัดขาดแล้ว<br>
  การเวียนว่ายตายเกิดสิ้นไปแล้ว<br>
  บัดนี้ไม่มีการเกิดอีก</p>
<p> ๔. ทันติกาเถรีคาถา<br>
  ภาษิตของพระทันติกาเถรี<br>
  พระทันติกาเถรี(ได้กล่าวภาษิตเหล่านี้ว่า)<br>
  [๔๘] เราออกจากที่พักกลางวันบนภูเขาคิชฌกูฏ<br>
  ได้เห็นช้างลงสู่แม่น้ำแล้ว ขึ้นที่ฝั่งแม่น้ำจันทภาคา<br>
  [๔๙] นายควาญช้างถือขอแล้ว ร้องบอกว่า จงเหยียดเท้าออก<br>
  ช้างเหยียดเท้าออกแล้ว<br>
  นายควาญช้างจึงขึ้นขี่ช้าง<br>
  [๕๐] เราเห็นช้างที่ไม่เคยได้รับการฝึก<br>
  ครั้นได้รับการฝึกแล้ว ตกอยู่ในอำนาจของมนุษย์ทั้งหลาย<br>
  ภายหลังแต่ได้เห็นช้างนั้น เราจึงเข้าป่า<br>
  ทำจิตให้เป็นสมาธิเพราะกิริยาช้างนั้นเป็นเหตุ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๖๒ }</span></p><hr><p>
  พระสุตตันตปิฏก ขุททกนิกาย เถรีคาถา [๓. ติกนิบาต] ๖. สุกกาเถรีคาถา<br>
  ๕. อุพพิรีเถรีคาถา<br>
  ภาษิตของพระอุพพิรีเถรี<br>
  (พระศาสดาประทับนั่งในพระคันธกุฎี แสดงพระองค์แก่พระอุพพิรีเถรี ได้<br>
  ตรัสพุทธภาษิตนี้ว่า)<br>
  [๕๑] อุพพิรีเธอคร่ำครวญอยู่ในป่าว่า ลูกชีวาเอ๋ย ดังนี้<br>
  เธอจงรู้สึกตนก่อนเถิด<br>
  บรรดาธิดาของเธอที่มีชื่อเหมือนกันว่า ชีวา<br>
  ถูกเผาอยู่ในป่าช้านี้ทั้งหมดถึง ๘๔,๐๐๐ คน<br>
  เธอเศร้าโศกถึงธิดาคนไหน<br>
  พระอุพพิรีเถรี(บรรลุพระอรหัตแล้ว เมื่อจะกราบทูล ได้กล่าวภาษิตเหล่านี้ว่า)<br>
  [๕๒] ลูกศรคือความโศกที่เห็นได้ยาก ซึ่งเสียบที่หทัยหม่อมฉัน<br>
  หม่อมฉันถอนขึ้นได้แล้ว เพราะพระองค์ได้ทรงช่วยบรรเทาความ<br>
  โศกถึงธิดาของหม่อมฉันซึ่งถูกความโศกครอบงำ<br>
  [๕๓] วันนี้ หม่อมฉันนั้นถอนลูกศรคือความโศกขึ้นได้แล้ว<br>
  หมดความอยาก ดับรอบแล้ว<br>
  ได้ถึงมุนีพระพุทธเจ้า พระธรรม และพระสงฆ์ว่าเป็นที่พึ่งที่ระลึก</p>
<p> ๖. สุกกาเถรีคาถา<br>
  ภาษิตของพระสุกกาเถรี<br>
  พระสุกกาเถรี(ได้กล่าวภาษิตเหล่านี้ว่า)<br>
  [๕๔] พวกมนุษย์เมืองราชคฤห์เหล่านี้ทำอะไรกัน<br>
  มัวดื่มน้ำผึ้ง๑ ดีดนิ้วมืออยู่ ไม่เข้าไปหาพระสุกกาเถรีผู้กำลังแสดง<br>
  คำสั่งสอนของพระพุทธเจ้าอยู่เล่า<br><br>เชิงอรรถ :<br>
  ๑ น้ำหวานที่เกิดจากการหมักดองของเครื่องปรุงหลายอย่าง (เมรัย, น้ำเมา) (ขุ.เถรี.อ.
  ๕๔/๗๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๖๓ }</span></p><hr><p>
  พระสุตตันตปิฏก ขุททกนิกาย เถรีคาถา [๓. ติกนิบาต] ๗. เสลาเถรีคาถา<br>
  [๕๕] ส่วนพวกคนที่มีปัญญา<br>
  เข้าใจดื่มพระธรรมคำสอนของพระพุทธเจ้านั้น<br>
  ซึ่งเป็นธรรมไม่นำกลับหลัง<br>
  ทำผู้ฟังให้ชุ่มชื่น มีโอชะ<br>
  ดุจบุคคลเดินทางไกลดื่มน้ำฝน<br>
  [๕๖] พระสุกกาเถรีมีธรรมบริสุทธิ์<br>
  ปราศจากราคะ<br>
  มีจิตตั้งมั่น ชนะมารพร้อมทั้งเสนามาร<br>
  ยังทรงร่างกายที่มีในภพสุดท้ายอยู่</p>
<p> ๗. เสลาเถรีคาถา<br>
  ภาษิตของพระเสลาเถรี<br>
  (มารกล่าวกับพระเสลาเถรีว่า)<br>
  [๕๗] นิพพานเป็นที่สลัดออกไม่มีในโลก<br>
  ท่านจะทำประโยชน์อะไรด้วยวิเวกเล่า<br>
  เชิญท่านบริโภคความยินดีในกามทั้งหลายเถิด<br>
  อย่าได้เป็นผู้มีความเดือดร้อนในภายหลังเลย<br>
  พระเสลาเถรี(โต้ตอบมารด้วยภาษิตเหล่านี้ว่า)<br>
  [๕๘] กามทั้งหลายเปรียบด้วยหอกและหลาว<br>
  เป็นเขียงรองสับขันธ์ทั้งหลาย<br>
  บัดนี้ เราไม่มีความยินดีในกามที่ท่านพูดถึง<br>
  [๕๙] เรากำจัดความเพลิดเพลินในกามทั้งปวงได้แล้ว<br>
  ทำลายกองแห่งความมืดได้แล้ว<br>
  มารผู้ชั่วช้าเลวทราม ท่านจงรู้อย่างนี้<br>
  ท่านถูกเรากำจัดแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๖๔ }</span></p><hr><p>
  พระสุตตันตปิฏก ขุททกนิกาย เถรีคาถา [๓. ติกนิบาต] ๘. โสมาเถรีคาถา<br>
  ๘. โสมาเถรีคาถา<br>
  ภาษิตของพระโสมาเถรี<br>
  (มารกล่าวกับพระโสมาเถรีว่า)<br>
  [๖๐] ฐานะใดอันประเสริฐอย่างยิ่ง<br>
  คือพระอรหัตซึ่งฤๅษีทั้งหลายพึงบรรลุ<br>
  อันบุคคลเหล่าอื่นให้สำเร็จได้ยาก<br>
  ท่านเป็นหญิงมีปัญญาแค่ ๒ นิ้ว๑<br>
  ไม่สามารถจะบรรลุฐานะอันนั้นได้<br>
  พระโสมาเถรี(โต้ตอบมารด้วยภาษิตเหล่านี้ว่า)<br>
  [๖๑] เมื่อจิตตั้งมั่นดี<br>
  ญาณเป็นไปอยู่<br>
  เมื่อเห็นแจ้งธรรมโดยชอบ<br>
  ความเป็นหญิงจะทำอะไรเราได้<br>
  [๖๒] เรากำจัดความเพลิดเพลินในกามทั้งปวงได้แล้ว<br>
  ทำลายกองแห่งความมืดได้แล้ว<br>
  มารผู้ชั่วช้าเลวทราม ท่านจงรู้อย่างนี้<br>
  ท่านถูกเรากำจัดแล้ว<br>
  ติกนิบาต จบ<br><br>เชิงอรรถ :<br>
  ๑ มีปัญญาทราม (ขุ.เถรี.อ. ๖๐/๘๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๖๕ }</span></p><hr><p>
  พระสุตตันตปิฏก ขุททกนิกาย เถรีคาถา [๔. จตุกกนิบาต] ๑. ภัททกาปิลานีเถรีคาถา<br>
  ๔. จตุกกนิบาต<br>
  ๑. ภัททกาปิลานีเถรีคาถา<br>
  ภาษิตของพระภัททกาปิลานีเถรี<br>
  พระภัททกาปิลานีเถรี(ได้กล่าวภาษิตเหล่านี้ว่า)<br>
  [๖๓] พระมหากัสสปเถระเป็นบุตร<br>
  เป็นทายาทของพระพุทธเจ้า<br>
  มีจิตตั้งมั่นดีแล้ว<br>
  ท่านระลึกชาติได้ ทั้งเห็นสวรรค์และอบาย<br>
  [๖๔] อนึ่ง ท่านถึงความสิ้นชาติ<br>
  เป็นผู้เสร็จกิจแล้ว เพราะรู้ยิ่ง เป็นมุนี<br>
  เป็นพราหมณ์ผู้ได้วิชชา ๓ ด้วยวิชชา ๓ เหล่านี้<br>
  [๖๕] พระภัททกาปิลานีเถรีก็ได้วิชชา ๓ เหมือนพระมหากัสสปะ<br>
  ละมัจจุราชได้<br>
  ชนะมารพร้อมทั้งเสนามารได้แล้ว<br>
  ยังทรงร่างกายที่มีในภพสุดท้ายอยู่<br>
  [๖๖] เราทั้ง ๒ เห็นโทษทางโลก แล้วออกบวช<br>
  ฝึกฝนตน สิ้นอาสวะ<br>
  เป็นผู้เย็น ดับสนิทแล้ว<br>
  จตุกกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๖๖ }</span></p><hr><p>
  พระสุตตันตปิฏก ขุททกนิกาย เถรีคาถา [๕. ปัญจกนิบาต] ๒. วิมลาเถรีคาถา<br>
  ๕. ปัญจกนิบาต<br>
  ๑. อัญญตราเถรีคาถา<br>
  ภาษิตของพระอัญญตราเถรี<br>
  พระเถรีรูปหนึ่ง(ได้กล่าวภาษิตเหล่านี้ว่า)<br>
  [๖๗] ตั้งแต่เราบวชมาตลอด ๒๕ พรรษา ยังไม่ประสพความสงบจิต<br>
  แม้ชั่วเวลาเพียงลัดนิ้วมือเดียวเลย<br>
  [๖๘] เราไม่ได้ความสงบจิต มีจิตชุ่มด้วยกามราคะ<br>
  เดินประคองแขนคร่ำครวญเข้าไปสู่วิหาร<br>
  [๖๙] ได้เข้าไปหาภิกษุณีผู้มีวาจาที่เชื่อถือได้<br>
  ท่านได้แสดงธรรม คือ ขันธ์ อายตนะ และธาตุแก่เรา<br>
  [๗๐] เราฟังธรรมของท่านแล้ว เข้าไปนั่ง ณ ที่สมควร<br>
  ระลึกชาติได้ ชำระทิพยจักษุให้หมดจดแล้ว<br>
  [๗๑] เราชำระเจโตปริยญาณและโสตธาตุให้หมดจดแล้ว<br>
  แม้ฤทธิ์เราก็ทำให้แจ้งแล้ว ธรรมเป็นที่สิ้นอาสวะเราก็บรรลุแล้ว<br>
  อภิญญา ๖ เราก็ทำให้แจ้งแล้ว<br>
  เราได้ทำตามคำสั่งสอนของพระพุทธเจ้าแล้ว</p>
<p> ๒. วิมลาเถรีคาถา<br>
  ภาษิตของพระวิมลาเถรี<br>
  พระวิมลาเถรีผู้เคยเป็นหญิงคณิกา๑ (ได้กล่าวภาษิตเหล่านี้ว่า)<br>
  [๗๒] เรามัวเมาด้วยผิวพรรณ รูปสมบัติ ความสวยงาม บริวารยศ<br>
  และเป็นผู้มีจิตกระด้างอย่างยิ่ง ด้วยความเป็นสาว ดูหมิ่นหญิงอื่น<br><br>เชิงอรรถ :<br>
  ๑ หญิงแพศยา หรือหญิงโสเภณี (ขุ.เถรี.อ. ๗๒/๙๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๖๗ }</span></p><hr><p>
  พระสุตตันตปิฏก ขุททกนิกาย เถรีคาถา [๕. ปัญจกนิบาต] ๓. สีหาเถรีคาถา<br>
  [๗๓] ประดับร่างกายนี้ให้วิจิตรงดงามสำหรับลวงชายโง่<br>
  ได้ยืนอยู่ที่ประตูเรือนหญิงแพศยา<br>
  ดุจนายพรานเนื้อวางบ่วงดักเนื้อไว้<br>
  [๗๔] เราอวดเครื่องประดับต่าง ๆ เป็นอันมาก<br>
  และอวดอวัยวะที่ควรปกปิดให้ปรากฏ<br>
  กระซิกกระซี้ ได้ทำมายาหลายอย่างให้ชายจำนวนมากลุ่มหลง<br>
  [๗๕] วันนี้ เรานั้นปลงผมห่มผ้าสังฆาฏิ บวช เที่ยวบิณฑบาต<br>
  แล้วมานั่งอยู่ที่โคนต้นไม้ ได้ฌานที่ไม่มีวิตก๑<br>
  [๗๖] ได้ตัดกิเลสเป็นเหตุเกาะเกี่ยว<br>
  ทั้งที่เป็นของทิพย์และของมนุษย์ได้ทั้งหมด<br>
  ทำอาสวะทั้งปวงให้สิ้นไป เป็นผู้เย็น ดับสนิทแล้ว</p>
<p> ๓. สีหาเถรีคาถา<br>
  ภาษิตของพระสีหาเถรี<br>
  พระสีหาเถรี(ได้กล่าวภาษิตเหล่านี้ว่า)<br>
  [๗๗] เมื่อก่อน เราได้ถูกกามราคะเบียดเบียน มีจิตฟุ้งซ่าน<br>
  บังคับจิตให้อยู่ในอำนาจไม่ได้ เพราะไม่ทำไว้ในใจโดยแยบคาย<br>
  [๗๘] ถูกกิเลสกลุ้มรุม มักเข้าใจกามว่าสวยงาม<br>
  ตกอยู่ในอำนาจราคะ จึงไม่ได้ความสงบจิต<br>
  [๗๙] ผอมเหลือง และมีผิวพรรณไม่ผ่องใส<br>
  ประพฤติ(พรหมจรรย์)อยู่ ๗ ปี มีแต่ทุกข์<br>
  ไม่ได้ความสุขทั้งกลางวันและกลางคืน<br><br>เชิงอรรถ :<br>
  ๑ ได้บรรลุทุติยฌาน (ขุ.เถรี.อ. ๗๕/๑๐๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๖๘ }</span></p><hr><p>
  พระสุตตันตปิฏก ขุททกนิกาย เถรีคาถา [๕. ปัญจกนิบาต] ๔. สุนทรีนันทาเถรีคาถา<br>
  [๘๐] เพราะเหตุนั้น เราจึงถือเชือกเข้าไปสู่ราวป่า ด้วยคิดว่า<br>
  จะผูกคอตายเสียในที่นี้ ดีกว่าที่จะกลับไปเป็นคฤหัสถ์อีก<br>
  [๘๑] จึงทำบ่วงให้มั่น ผูกที่กิ่งไม้ แล้วสวมบ่วงที่คอ<br>
  ทันใดนั้น จิตของเราก็หลุดพ้นจากกิเลส</p>
<p> ๔. สุนทรีนันทาเถรีคาถา<br>
  ภาษิตของพระสุนทรีนันทาเถรี<br>
  (พระศาสดาเมื่อจะทรงแสดงธรรมให้เหมาะแก่พระสุนทรีนันทาเถรี จึงได้ตรัส<br>
  พระพุทธภาษิตเหล่านี้ว่า)<br>
  [๘๒] นันทา เธอจงพิจารณาดูร่างกายซึ่งกระสับกระส่าย<br>
  ไม่สะอาด เป็นของเปื่อยเน่า<br>
  จงอบรมจิตให้ตั้งมั่นดี มีอารมณ์เดียว ด้วยอสุภภาวนา<br>
  [๘๓] ร่างกายหญิงที่เนรมิตขึ้นนี้ ฉันใด<br>
  ร่างกายของเธอนั่น ก็ฉันนั้น<br>
  ร่างกายของเธอนั่น ฉันใด<br>
  ร่างกายหญิงที่เนรมิตขึ้นนี้ ก็ฉันนั้น<br>
  ร่างกายเป็นของเปื่อยเน่า มีกลิ่นเหม็นฟุ้งไป<br>
  ที่พวกคนเขลาเพลิดเพลินกันยิ่งนัก<br>
  [๘๔] เมื่อเธอพิจารณาร่างกายนั้นอย่างนี้<br>
  ไม่เกียจคร้านทั้งกลางวันและกลางคืน<br>
  แต่นั้น จะเห็นแจ้งด้วยปัญญาของตนเองได้<br>
  (พระสุนทรีเถรีบรรลุพระอรหัตแล้วได้กล่าวภาษิตเหล่านี้ว่า)<br>
  [๘๕] เมื่อเรานั้นไม่ประมาท<br>
  ค้นคว้าอยู่โดยแยบคาย<br>
  ได้เห็นร่างกายนี้ทั้งภายในและภายนอกตามความเป็นจริง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๖๙ }</span></p><hr><p>
  พระสุตตันตปิฏก ขุททกนิกาย เถรีคาถา [๕. ปัญจกนิบาต] ๕. นันทุตตราเถรีคาถา<br>
  [๘๖] ทีนั้น เราจึงเบื่อหน่ายในร่างกาย<br>
  และคลายความกำหนัดในภายใน<br>
  ไม่ประมาท ไม่เกาะเกี่ยวในสิ่งอะไร ๆ<br>
  เป็นผู้สงบระงับ ดับสนิทแล้ว</p>
<p> ๕. นันทุตตราเถรีคาถา<br>
  ภาษิตของพระนันทุตตราเถรี<br>
  พระนันทุตตราเถรี(ได้กล่าวภาษิตเหล่านี้ว่า)<br>
  [๘๗] เราบูชาไฟ ไหว้ดวงจันทร์<br>
  ดวงอาทิตย์ และเทวดา<br>
  ไปยังท่าน้ำแล้วลงดำน้ำ<br>
  [๘๘] สมาทานวัตรมากมาย<br>
  โกนศีรษะครึ่งหนึ่ง นอนบนแผ่นดิน<br>
  ไม่บริโภคอาหารในเวลากลางคืน<br>
  [๘๙] แต่ยังยินดีการประดับตกแต่ง<br>
  บำรุงร่างกายนี้ด้วยการอาบน้ำและขัดสี<br>
  ถูกกามราคะครอบงำแล้ว<br>
  [๙๐] ต่อมา ได้ศรัทธา บวชเป็นบรรพชิต<br>
  เห็นร่างกายตามความเป็นจริง<br>
  จึงถอนกามราคะได้<br>
  [๙๑] ตัดภพ ความอยาก และความปรารถนาได้ทั้งหมด<br>
  ไม่เกาะเกี่ยวด้วยกิเลสเครื่องผูกทุกอย่าง<br>
  บรรลุความสงบใจแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๗๐ }</span></p><hr><p>
  พระสุตตันตปิฏก ขุททกนิกาย เถรีคาถา [๕. ปัญจกนิบาต] ๗. สกุลาเถรีคาถา<br>
  ๖. มิตตากาฬีเถรีคาถา<br>
  ภาษิตของพระมิตตากาฬีเถรี<br>
  พระมิตตากาฬีเถรี(ได้กล่าวภาษิตเหล่านี้ว่า)<br>
  [๙๒] เราออกจากเรือนบวชเป็นบรรพชิตด้วยศรัทธา<br>
  แต่เป็นผู้ขวนขวายในลาภสักการะเที่ยวไปด้วยเหตุนั้น ๆ<br>
  [๙๓] ละทิ้งประโยชน์ที่ยอดเยี่ยม ถือเอาประโยชน์ที่เลว<br>
  ตกอยู่ในอำนาจของกิเลส<br>
  ไม่ยินดีประโยชน์ของความเป็นสมณะ<br>
  [๙๔] เมื่อเรานั้นนั่งในที่อยู่ ได้เกิดความสังเวชว่า<br>
  เราเดินทางผิดเสียแล้ว ตกอยู่ในอำนาจของตัณหา<br>
  [๙๕] ชีวิตของเราน้อย ชราและพยาธิย่ำยี<br>
  ร่างกายนี้จะแตกสลายไปเสียก่อน<br>
  ไม่ใช่เวลาที่เราจะประมาท<br>
  [๙๖] เมื่อเราพิจารณาถึงความเกิดขึ้น<br>
  และความเสื่อมไปของขันธ์ทั้งหลายตามความเป็นจริง<br>
  จึงได้ดำรงอยู่อย่างผู้มีจิตหลุดพ้น<br>
  เราได้ทำตามคำสั่งสอนของพระพุทธเจ้าแล้ว</p>
<p> ๗. สกุลาเถรีคาถา<br>
  ภาษิตของพระสกุลาเถรี<br>
  พระสกุลาเถรี(ได้กล่าวภาษิตเหล่านี้ว่า)<br>
  [๙๗] เมื่อเรายังอยู่ในเรือน ฟังธรรมของภิกษุแล้ว<br>
  ได้เห็นนิพพานซึ่งเป็นธรรมปราศจากกิเลสดุจธุลี<br>
  เป็นทางถึงความสุข ไม่จุติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๗๑ }</span></p><hr><p>
  พระสุตตันตปิฏก ขุททกนิกาย เถรีคาถา [๕. ปัญจกนิบาต] ๘. โสณาเถรีคาถา<br>
  [๙๘] เรานั้นละบุตรธิดา ทรัพย์ และข้าวเปลือก<br>
  โกนผมแล้วบวชเป็นบรรพชิต<br>
  [๙๙] เป็นสิกขมานาอยู่ เจริญมรรคเบื้องสูง จึงละราคะ โทสะ<br>
  และอาสวะทั้งหลายที่ประกอบด้วยราคะและโทสะนั้นได้<br>
  [๑๐๐] อุปสมบทเป็นภิกษุณีแล้ว ระลึกชาติก่อนได้<br>
  ชำระทิพยจักษุที่อบรมแล้วอย่างดีให้หมดมลทินได้<br>
  [๑๐๑] เห็นสังขารทั้งหลายเป็นอนัตตาอันเกิดแต่เหตุ<br>
  มีสภาวะทรุดโทรมโดยความเป็นอนัตตาแล้วละอาสวะทั้งปวงได้<br>
  จึงเป็นผู้เย็นดับสนิทแล้ว</p>
<p> ๘. โสณาเถรีคาถา<br>
  ภาษิตของพระโสณาเถรี<br>
  พระโสณาเถรี(ได้กล่าวภาษิตเหล่านี้ว่า)<br>
  [๑๐๒] ในเรือนร่างคือรูปนี้ เราคลอดบุตร ๑๐ คน<br>
  เพราะเหตุนั้น จึงทรุดโทรมแก่ไป ได้เข้าไปหาภิกษุณี<br>
  [๑๐๓] ภิกษุณีนั้นแสดงธรรม คือ ขันธ์ อายตนะ และธาตุแก่เรา<br>
  เราฟังธรรมของท่านแล้วก็โกนผมบวช<br>
  [๑๐๔] เมื่อเราศึกษาอยู่ ก็ชำระทิพยจักษุให้หมดจด<br>
  ระลึกถึงชาติก่อนที่เราเคยอยู่อาศัยมา<br>
  [๑๐๕] และเจริญอนิมิตตสมาธิ๑ มีจิตตั้งมั่นดี มีอารมณ์เดียว<br>
  มีวิโมกข์๒เกิดขึ้นในลำดับ ไม่ยึดมั่น ดับสนิทแล้ว<br><br>เชิงอรรถ :<br>
  ๑ สมาธิที่พิจารณาธรรมไม่มีนิมิต ได้แก่ วิปัสสนาที่ให้ถึงความหลุดพ้นด้วยอำนาจอนิจจลักษณะ
  (ที.ปา.อ.<br>
  ๙/๓๐๕)<br>
  ๒ ความหลุดพ้นที่เกิดขึ้นโดยลำดับนับแต่ปฐมมรรค(โสดาปัตติมรรค)เป็นต้นไปจนถึงอรหัตตผล
  (ขุ.เถรี.อ.<br>
  ๑๐๕/๑๒๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๗๒ }</span></p><hr><p>
  พระสุตตันตปิฏก ขุททกนิกาย เถรีคาถา [๕. ปัญจกนิบาต] ๙. ภัททากุณฑลเกสาเถรีคาถา<br>
  [๑๐๖] ขันธ์ ๕ ที่เรากำหนดรู้แล้ว<br>
  มีรากอันขาดแล้ว คงอยู่<br>
  สิ่งที่ยังคงอยู่ ก็คงมีอยู่ในกายที่คร่ำคร่า เลวทราม<br>
  บัดนี้ไม่มีความเกิดอีก</p>
<p> ๙. ภัททากุณฑลเกสาเถรีคาถา<br>
  ภาษิตของพระภัททากุณฑลเกสาเถรี<br>
  (พระภัททากุณฑลเกสาเถรีได้กล่าวภาษิตเหล่านี้ว่า)<br>
  [๑๐๗] เมื่อก่อนเราถอนผม อมขี้ฟัน<br>
  มีผ้าผืนเดียว เที่ยวไป<br>
  สำคัญในสิ่งที่ไม่มีโทษว่ามีโทษ<br>
  และเห็นในสิ่งที่มีโทษว่าไม่มีโทษ<br>
  [๑๐๘] เราจากที่พักกลางวันบนภูเขาคิชกูฏ<br>
  ได้เห็นพระพุทธเจ้าผู้ปราศจากกิเลส<br>
  แวดล้อมด้วยหมู่ภิกษุ<br>
  [๑๐๙] จึงคุกเข่าถวายบังคม ทำอัญชลีเบื้องพระพักตร์<br>
  พระองค์ได้ตรัสว่า มาเถิด ภัททา<br>
  พระดำรัสนั้น ทำให้เราได้อุปสมบทแล้ว<br>
  [๑๑๐] เมื่อก่อน เราบริโภคก้อนข้าวของชาวแว่นแคว้นอย่างเป็นหนี้<br>
  จาริกไปทั่วแคว้นอังคะ มคธ วัชชี กาสี และโกศล<br>
  ตั้งแต่พบพระศาสดา เราบริโภคก้อนข้าวของชาวแว่นแคว้นอย่าง<br>
  ไม่เป็นหนี้มา ๕๐ ปีแล้ว <br>
  [๑๑๑] ก็อุบาสกที่ได้ถวายจีวรแก่เราผู้ชื่อว่าภัททา<br>
  ซึ่งพ้นจากกิเลสที่ร้อยรัดทุกอย่าง<br>
  เป็นคนมีปัญญา ได้ประสบบุญเป็นอันมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๗๓ }</span></p><hr><p>
  พระสุตตันตปิฏก ขุททกนิกาย เถรีคาถา [๕. ปัญจกนิบาต] ๑๑. ติงสมัตตาเถรีคาถา<br>
  ๑๐. ปฏาจาราเถรีคาถา<br>
  ภาษิตของพระปฏาจาราเถรี<br>
  (พระปฏาจาราเถรีได้กล่าวภาษิตเหล่านี้ว่า) <br>
  [๑๑๒] มาณพทั้งหลายใช้ไถ ไถนา หว่านเมล็ดพืชลงบนแผ่นดิน<br>
  ได้ทรัพย์มาเลี้ยงดูบุตรและภรรยา<br>
  [๑๑๓] เรามีศีลสมบูรณ์ ทำตามคำสั่งสอนของพระศาสดา<br>
  ไม่เกียจคร้าน ไม่ฟุ้งซ่าน ไฉนจะไม่บรรลุนิพพานเล่า<br>
  [๑๑๔] เราล้างเท้า เห็นน้ำล้างเท้าไหลจากที่ดอนมาสู่ที่ลุ่ม<br>
  ใส่ใจนิมิตในน้ำ<br>
  [๑๑๕] แต่นั้น เราตั้งใจไว้มั่นคง ดุจม้าอาชาไนยที่ดี<br>
  ลำดับนั้น ถือประทีปเข้าไปยังวิหาร ตรวจดูที่นอน ขึ้นนั่งบนเตียง<br>
  [๑๑๖] ต่อแต่นั้น ถือลูกดาล(ปิดประตูลงกลอน) หมุนไส้ประทีปลง<br>
  ความหลุดพ้นทางใจก็ได้มี<br>
  เหมือนประทีปติดโพลงแล้วดับลง</p>
<p> ๑๑. ติงสมัตตาเถรีคาถา<br>
  ภาษิตของพระติงสมัตตาเถรี<br>
  ทราบว่า พระเถรีประมาณ ๓๐ รูปนี้ได้พยากรณ์อรหัตตผลในสำนักพระ<br>
  ปฏาจาราเถรีอย่างนี้ว่า <br>
  [๑๑๗] มาณพทั้งหลายถือสากตำข้าว<br>
  ได้ทรัพย์มาเลี้ยงดูบุตรและภรรยา<br>
  [๑๑๘] ท่านทั้งหลายจงทำตามคำสั่งสอนของพระพุทธเจ้า<br>
  ที่บุคคลกระทำแล้วไม่เดือดร้อนในภายหลัง<br>
  จงรีบล้างเท้า แล้วนั่ง ณ ที่สมควรเถิด<br>
  จงประกอบความสงบใจเนือง ๆ<br>
  กระทำตามคำสั่งสอนของพระพุทธเจ้าเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๗๔ }</span></p><hr><p>
  พระสุตตันตปิฏก ขุททกนิกาย เถรีคาถา [๕. ปัญจกนิบาต] ๑๒. จันทาเถรีคาถา<br>
  [๑๑๙] ภิกษุณีเหล่านั้นฟังคำสั่งสอนของปฏาจาราเถรีนั้นแล้ว<br>
  ล้างเท้าเข้าไปนั่ง ณ ที่สมควร ได้ประกอบความสงบใจเนือง ๆ<br>
  กระทำตามคำสอนของพระพุทธเจ้า<br>
  [๑๒๐] ในปฐมยามแห่งราตรี พากันระลึกชาติก่อนได้<br>
  ในมัชฌิมยามแห่งราตรี ชำระทิพยจักษุให้หมดจดได้<br>
  ในปัจฉิมยามแห่งราตรี ทำลายกองแห่งความมืดได้<br>
  [๑๒๑] ภิกษุณีเหล่านั้น พากันลุกขึ้นกราบเท้าพระเถรีพร้อมกับกล่าวว่า<br>
  พวกเราทำตามคำสอนของท่านแล้ว จะอยู่แวดล้อมท่าน<br>
  เหมือนเทวดาชั้นดาวดึงส์แวดล้อมท้าวสักกะผู้ชนะในสงคราม<br>
  พวกเราได้บรรลุวิชชา ๓ แล้ว เป็นผู้ไม่มีอาสวะ</p>
<p> ๑๒. จันทาเถรีคาถา<br>
  ภาษิตของพระจันทาเถรี<br>
  พระจันทาเถรี(ได้กล่าวภาษิตเหล่านี้ว่า)<br>
  [๑๒๒] เมื่อก่อน เราเป็นคนเข็ญใจ และเป็นหญิงหม้ายไม่มีบุตร<br>
  ปราศจากญาติมิตร ไม่ได้ความบริบูรณ์ด้วยอาหารและผ้า<br>
  [๑๒๓] ถือภาชนะและไม้เท้า เที่ยวขอทานจากตระกูลหนึ่งไปยังตระกูลหนึ่ง<br>
  ถูกความหนาวและความร้อนเบียดเบียน เที่ยวขอทานอยู่ถึง ๗ ปี<br>
  [๑๒๔] ต่อมาภายหลัง ได้พบปฏาจาราภิกษุณีผู้ได้ข้าวและน้ำอยู่เป็น<br>
  ประจำ จึงเข้าไปขอบวชเป็นบรรพชิต<br>
  [๑๒๕] และพระปฏาจาราภิกษุณีนั้นก็ได้กรุณาบวชให้เรา <br>
  ต่อมาท่านก็สั่งสอนเราให้ประกอบในประโยชน์อย่างยิ่ง<br>
  [๑๒๖] เราฟังคำของท่านแล้วได้ทำตามคำสอน<br>
  โอวาทของพระแม่เจ้าไม่เป็นโมฆะ<br>
  เราได้บรรลุวิชชา ๓ แล้ว เป็นผู้ไม่มีอาสวะ<br>
  ปัญจกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๗๕ }</span></p><hr><p>
  พระสุตตันตปิฏก ขุททกนิกาย เถรีคาถา [๖. ฉักกนิบาต] ๑. ปัญจสตมัตตาเถรีคาถา<br>
  ๖. ฉักกนิบาต<br>
  ๑. ปัญจสตมัตตาเถรีคาถา<br>
  ภาษิตของพระปัญจสตมัตตาเถรี<br>
  (พระปฏาจาราเถรีกล่าวอบรมพระเถรี ๕๐๐ รูป ทีละรูปว่า)<br>
  [๑๒๗] ท่านไม่รู้ทางของสัตว์ใดผู้มาแล้วหรือไปแล้ว<br>
  เหตุไฉน ท่านจึงร้องไห้ถึงสัตว์ที่มาแล้วนั้นว่า บุตรของเรา<br>
  [๑๒๘] ถึงท่านจะรู้ทางของเขาผู้มาแล้วหรือไปแล้ว<br>
  ก็ไม่ควรเศร้าโศกถึงเขาเลย<br>
  เพราะว่าสัตว์ทั้งหลายย่อมมีอย่างนี้เป็นธรรมดา<br>
  [๑๒๙] สัตว์ผู้ใคร ๆ มิได้เชื้อเชิญก็มาจากปรโลกนั้น<br>
  ใคร ๆ ยังมิได้อนุญาตก็ไปจากโลกนี้<br>
  เขามาจากที่ไหนกันแน่หนอ อยู่ได้ ๒-๓ วัน<br>
  แล้วก็ไปจากภพนี้สู่ภพอื่นก็มี จากภพนั้นไปสู่ภพอื่นก็มี<br>
  [๑๓๐] เขาละไปแล้ว จะท่องเที่ยวไปโดยรูปร่างของมนุษย์<br>
  เขามาอย่างใด ก็ไปอย่างนั้น<br>
  ในเพราะเหตุนั้นจะร่ำไห้ไปทำไม<br>
  (พระเถรีประมาณ ๕๐๐ รูป กล่าวทีละรูปด้วยภาษิตเหล่านี้ว่า)<br>
  [๑๓๑] ท่านได้บรรเทาความโศกถึงบุตรของดิฉันซึ่งถูกความโศกครอบงำ<br>
  นับว่าได้ช่วยถอนลูกศรคือความโศกที่เห็นได้ยาก<br>
  ซึ่งเสียบที่หทัยของดิฉันขึ้นแล้วหนอ<br>
  [๑๓๒] วันนี้ ดิฉันช่วยถอนลูกศรคือความโศกขึ้นได้แล้ว<br>
  หายอยาก ดับสนิทแล้ว<br>
  ขอถึงพระมุนีพุทธเจ้า พระธรรม และพระสงฆ์ว่าเป็นที่พึ่งที่ระลึก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๗๖ }</span></p><hr><p>
  พระสุตตันตปิฏก ขุททกนิกาย เถรีคาถา [๖. ฉักกนิบาต] ๓. เขมาเถรีคาถา<br>
  ๒. วาสิฏฐีเถรีคาถา<br>
  ภาษิตของพระวาสิฏฐีเถรี<br>
  พระวาสิฏฐีเถรี(ได้กล่าวภาษิตเหล่านี้ว่า)<br>
  [๑๓๓] เรากระทบกระเทือนใจเพราะความเศร้าโศกถึงบุตร<br>
  มีจิตฟุ้งซ่าน ไม่รู้สึกตัว<br>
  เปลือยกายและมีผมรุงรัง เที่ยวร้องไห้ไปตามที่ต่าง ๆ<br>
  [๑๓๔] ได้เที่ยวไปตามถนน กองขยะ ในป่าช้า<br>
  ในตรอกใหญ่ตรอกน้อย อด ๆ อยาก ๆ ถึง ๓ ปี<br>
  [๑๓๕] ภายหลัง ได้พบพระสุคตผู้ฝึกคนที่ยังไม่ได้ฝึก<br>
  ตรัสรู้ด้วยพระองค์เอง<br>
  ไม่เกิดความกลัวแต่ที่ไหน ๆ กำลังเสด็จไปยังกรุงมิถิลา<br>
  [๑๓๖] กลับได้สติแล้วเข้าไปถวายบังคม<br>
  พระโคดมพระองค์นั้น ได้ทรงพระกรุณาแสดงธรรมโปรดเรา<br>
  [๑๓๗] เราฟังธรรมของพระองค์แล้วบวชเป็นบรรพชิต<br>
  เพียรพยายามในคำสอนของพระศาสดา<br>
  ได้ทำให้แจ้งซึ่งบทธรรมอันปลอดโปร่ง<br>
  [๑๓๘] ถอนและละความโศกทั้งหมดได้แล้ว<br>
  เพราะเรากำหนดรู้วัตถุคืออุปาทานขันธ์ ๕<br>
  ซึ่งเป็นเหตุเกิดแห่งความโศกทั้งหลายได้</p>
<p> ๓. เขมาเถรีคาถา<br>
  ภาษิตของพระเขมาเถรี<br>
  (มารใจบาปเมื่อจะประเล้าประโลมพระเถรีด้วยกามคุณ จึงได้กล่าวภาษิตนี้ว่า)<br>
  [๑๓๙] เธอยังเป็นสาว มีรูปสวย ถึงเราก็ยังหนุ่มรุ่น<br>
  มาสิ เขมา เรามาร่วมอภิรมย์กันด้วยดนตรีเครื่อง ๕ เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๗๗ }</span></p><hr><p>
  พระสุตตันตปิฏก ขุททกนิกาย เถรีคาถา [๖. ฉักกนิบาต] ๔. สุชาตาเถรีคาถา<br>
  พระเขมาเถรี(เมื่อจะประกาศความไม่ยินดีของตน จึงได้กล่าวภาษิตเหล่านี้ว่า)<br>
  [๑๔๐] เราอึดอัดเอือมระอาด้วยกายที่เปื่อยเน่า กระสับกระส่าย<br>
  ซึ่งมีอันจะแตกพังไปเป็นธรรมดานี้อยู่<br>
  เราถอนกามตัณหาได้แล้ว<br>
  [๑๔๑] กามทั้งหลายเปรียบด้วยหอกและหลาว<br>
  เป็นเขียงรองสับขันธ์ทั้งหลาย<br>
  บัดนี้เราไม่มีความยินดีในกามที่ท่านพูดถึง<br>
  [๑๔๒] เรากำจัดความเพลิดเพลินในกามทั้งปวงได้แล้ว<br>
  ทำลายกองความมืดได้แล้ว<br>
  มารผู้ชั่วช้าเลวทราม ท่านจงรู้อย่างนี้<br>
  ท่านถูกเรากำจัดแล้ว<br>
  [๑๔๓] พวกคนเขลาไม่รู้ตามความเป็นจริง<br>
  พากันนอบน้อมดวงดาวทั้งหลาย<br>
  บูชาไฟอยู่ในป่าแล้วได้สำคัญว่าบริสุทธิ์<br>
  [๑๔๔] ส่วนเราแล นอบน้อมเฉพาะพระสัมมาสัมพุทธเจ้า<br>
  ซึ่งเป็นบุรุษสูงสุด จึงพ้นจากทุกข์ทั้งปวง<br>
  ชื่อว่าทำตามคำสั่งสอนของพระศาสดา</p>
<p> ๔. สุชาตาเถรีคาถา<br>
  ภาษิตของพระสุชาดาเถรี<br>
  (พระสุชาดาเถรีได้กล่าวภาษิตเหล่านี้ ด้วยการเปล่งอุทานว่า)<br>
  [๑๔๕] เราแต่งตัว นุ่งห่มผ้าอย่างดี สวมมาลัย ลูบไล้ด้วยจุรณแก่นจันทน์<br>
  ประดับด้วยอาภรณ์ทุกอย่าง มีหมู่สาวใช้แวดล้อม<br>
  [๑๔๖] ใช้หมู่สาวใช้ให้ถือข้าว น้ำ ของเคี้ยว และของบริโภคมิใช่น้อย<br>
  นำออกจากเรือนไปยังอุทยาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๗๘ }</span></p><hr><p>
  พระสุตตันตปิฏก ขุททกนิกาย เถรีคาถา [๖. ฉักกนิบาต] ๕. อโนปมาเถรีคาถา<br>
  [๑๔๗] รื่นรมย์สนุกสนานในอุทยานนั้นแล้ว<br>
  ขณะเดินกลับเรือนตน<br>
  แวะเข้าไปในป่าอัญชันใกล้เมืองสาเกตเพื่อชมวิหาร<br>
  [๑๔๘] ได้พบพระพุทธเจ้าผู้เป็นแสงสว่างของโลกแล้วเข้าไปเฝ้า<br>
  ถวายอภิวาทพระองค์ผู้มีพระจักษุ<br>
  ได้ทรงพระกรุณาแสดงธรรมโปรดเรา<br>
  [๑๔๙] และเราได้ฟังธรรมเทศนาของพระองค์<br>
  ผู้แสวงหาคุณอันยิ่งใหญ่แล้ว<br>
  ก็ได้รู้แจ้งชัดสัจจะ ได้สัมผัสธรรมคืออมตบท<br>
  ซึ่งปราศจากกิเลสดุจธุลีในที่นั้นนั่นเอง<br>
  [๑๕๐] ต่อแต่นั้น ได้รู้แจ้งพระสัทธรรม<br>
  แล้วบวชเป็นบรรพชิต<br>
  ได้บรรลุวิชชา ๓ แล้ว<br>
  คำสั่งสอนของพระพุทธเจ้าไม่เปล่าปราศจากประโยชน์เลย</p>
<p> ๕. อโนปมาเถรีคาถา<br>
  ภาษิตของพระอโนปมาเถรี<br>
  (พระอโนปมาเถรีได้กล่าวภาษิตเหล่านี้ด้วยการเปล่งอุทานว่า)<br>
  [๑๕๑] เราเกิดในตระกูลสูงมีสิ่งของเครื่องปลื้มใจมาก<br>
  มีทรัพย์มาก สมบูรณ์ด้วยผิวพรรณสัณฐานและรูปร่าง<br>
  เป็นธิดาซึ่งเป็นลูกแท้ ๆ ของเมฆีเศรษฐี<br>
  [๑๕๒] เป็นผู้ที่พระราชโอรสปรารถนา บุตรเศรษฐีหมายปอง<br>
  เขาพากันส่งทูตไปขอต่อบิดาของเราว่า ขอจงให้อโนปมาแก่เรา<br>
  [๑๕๓] อโนปมาธิดาของท่านนั้นมีค่าตัวเท่าใด<br>
  เราจะให้เงินและทองเป็น ๘ เท่าต่อค่าตัวนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๗๙ }</span></p><hr><p>
  พระสุตตันตปิฏก ขุททกนิกาย เถรีคาถา [๖. ฉักกนิบาต] ๖. มหาปชาปติโคตมีเถรีคาถา<br>
  [๑๕๔] เรานั้นได้พบพระสัมมาสัมพุทธเจ้าผู้ประเสริฐที่สุดในโลก<br>
  ไม่มีผู้อื่นยิ่งไปกว่า แล้วเข้าไปเฝ้า ณ ที่สมควร<br>
  ได้ถวายอภิวาทพระยุคลบาทของพระองค์<br>
  [๑๕๕] พระโคดมพระองค์นั้นได้ทรงพระกรุณาแสดงธรรมโปรดเรา<br>
  เรานั่งอยู่ ณ อาสนะนั้น ก็ได้บรรลุผลที่ ๓๑<br>
  [๑๕๖] ครั้นแล้วก็โกนผมบวชเป็นบรรพชิต<br>
  วันนี้เป็นคืนที่ ๗ นับแต่วันที่เราทำตัณหาให้แห้งสนิทแล้ว</p>
<p> ๖. มหาปชาปติโคตมีเถรีคาถา<br>
  ภาษิตของพระมหาปชาบดีโคตมีเถรี<br>
  (พระมหาปชาบดีโคตมีเถรีประสงค์จะสดุดีพระคุณพระศาสดา จึงได้กล่าว<br>
  ภาษิตเหล่านี้ว่า)<br>
  [๑๕๗] พระพุทธเจ้าผู้ทรงแกล้วกล้าสูงสุดกว่าสัตว์ทั้งปวง<br>
  หม่อมฉันขอนอบน้อมพระพุทธองค์ผู้ทรงช่วยปลดเปลื้องหม่อมฉัน<br>
  และชนอื่นเป็นจำนวนมากให้พ้นจากทุกข์<br>
  [๑๕๘] หม่อมฉันกำหนดรู้ทุกข์ทั้งปวงแล้ว<br>
  ทำตัณหาซึ่งเป็นเหตุแห่งทุกข์ให้เหือดแห้งแล้ว<br>
  ได้เจริญมรรคซึ่งประกอบด้วยองค์ ๘ และได้บรรลุนิโรธแล้ว<br>
  [๑๕๙] ชนทั้งหลายเป็นมารดาบิดา เป็นบุตรธิดา เป็นพี่น้อง<br>
  เป็นปู่ย่าตายายกันมาในชาติก่อน ๆ<br>
  หม่อมฉันไม่รู้ตามความเป็นจริง<br>
  ไม่พบที่พึ่งจึงท่องเที่ยวไป<br><br>เชิงอรรถ :<br>
  ๑ อนาคามิผล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๘๐ }</span></p><hr><p>
  พระสุตตันตปิฏก ขุททกนิกาย เถรีคาถา [๖. ฉักกนิบาต] ๗. คุตตาเถรีคาถา<br>
  [๑๖๐] เพราะหม่อมฉันได้พบพระผู้มีพระภาคพระองค์นั้นแล้ว<br>
  ร่างกายนี้เป็นร่างกายที่มีในภพสุดท้าย<br>
  การเวียนว่ายตายเกิดสิ้นไปแล้ว<br>
  บัดนี้ ไม่มีการเกิดอีก<br>
  [๑๖๑] ขอพระองค์โปรดทอดพระเนตรพระสาวกทั้งหลาย<br>
  ผู้บำเพ็ญเพียร มีใจเด็ดเดี่ยว<br>
  มีความบากบั่นมั่นคงเป็นนิตย์ พร้อมเพรียงกัน<br>
  การกระทำโลกุตตรธรรมให้ประจักษ์แก่ตนนี้<br>
  นับว่าเป็นการประกาศพระคุณของพระสัมมาสัมพุทธเจ้า<br>
  และพระพุทธสาวก<br>
  [๑๖๒] พระนางเจ้ามหามายาเทวี ประสูติพระโคดมมา<br>
  เพื่อประโยชน์แก่ชนเป็นอันมากหนอ<br>
  เพราะพระองค์ได้ทรงบรรเทากองทุกข์ ของสัตว์ทั้งหลาย<br>
  ที่ยังถูกพยาธิและมรณะทิ่มแทงแล้ว</p>
<p> ๗. คุตตาเถรีคาถา<br>
  ภาษิตของพระคุตตาเถรี<br>
  (พระผู้มีพระภาคเมื่อจะทรงอนุเคราะห์พระคุตตาเถรีได้ตรัสพระคาถาเหล่านี้ว่า)<br>
  [๑๖๓] คุตตา การละบุตรและสมบัติอันเป็นที่รัก<br>
  ออกบวชเพื่อประโยชน์แก่นิพพานใด<br>
  เธอจงพอกพูนนิพพานนั้นเนือง ๆ เถิด<br>
  อย่าตกอยู่ในอำนาจจิต<br>
  [๑๖๔] สัตว์ทั้งหลายผู้ยังไม่รู้แจ้ง ถูกจิตลวงแล้ว<br>
  ยินดีในสิ่งที่เป็นวิสัยของมาร<br>
  ย่อมพากันท่องเที่ยวไปสู่ชาติสงสารมิใช่น้อย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๘๑ }</span></p><hr><p>
  พระสุตตันตปิฏก ขุททกนิกาย เถรีคาถา [๖. ฉักกนิบาต] ๘. วิชยาเถรีคาถา<br>
  [๑๖๕] ภิกษุณี เธอละสังโยชน์เบื้องต่ำ ๕ อย่างนี้ คือ<br>
  สักกายทิฏฐิ๑ วิจิกิจฉา สีลัพพตปรามาส<br>
  กามราคะ ปฏิฆะ<br>
  [๑๖๖] ให้ขาดแล้ว อย่าได้กลับมาสู่กามภพนี้อีก<br>
  [๑๖๗] เธอละเว้นรูปราคะ อรูปราคะ มานะ อุทธัจจะ อวิชชา<br>
  ตัดสังโยชน์ทั้งหลายแล้ว จะทำที่สุดทุกข์ได้<br>
  [๑๖๘] ทำชาติสงสารให้สิ้นไปแล้ว<br>
  กำหนดรู้ภพใหญ่<br>
  หมดความทะยานอยาก<br>
  จะเป็นผู้สงบระงับอยู่ในปัจจุบัน</p>
<p> ๘. วิชยาเถรีคาถา<br>
  ภาษิตของพระวิชยาเถรี<br>
  (พระวิชยาเถรีได้กล่าวภาษิตเหล่านี้ด้วยการรเปล่งอุทานว่า)<br>
  [๑๖๙] เราบังคับจิตให้อยู่ในอำนาจไม่ได้<br>
  จึงไม่ได้ความสงบใจ<br>
  ต้องเข้าออกจากที่อยู่ถึง ๔-๕ ครั้ง<br>
  [๑๗๐] จึงเข้าไปหาพระเขมาภิกษุณี<br>
  ไต่ถามโดยเคารพ<br>
  ท่านแสดงธรรมโปรดเรา คือ ธาตุ อายตนะ<br><br>เชิงอรรถ :<br>
  ๑ สักกายทิฏฐิ (ความเห็นว่าเป็นตัวของตน) วิจิกิจฉา (ความสงสัย) สีลัพพตปรามาส
  (ความถือมั่น<br>
  ศีลพรต) กามราคะ (ความกำหนัดในกาม) ปฏิฆะ (ความหงุดหงิดขัดเคือง) รูปราคะ (ความปรารถนา<br>
  ในรูปภพ) อรูปราคะ (ความปรารถนาในอรูปภพ) มานะ (ความสำคัญตน) อุทธัจจะ (ความฟุ้งซ่าาน)<br>
  อวิชชา (ความไม่รู้จริง)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๘๒ }</span></p><hr><p>
  พระสุตตันตปิฏก ขุททกนิกาย เถรีคาถา [๖. ฉักกนิบาต] ๘. วิชยาเถรีคาถา<br>
  [๑๗๑] อริยสัจ ๔ อินทรีย์ ๕ พละ ๕ โพชฌงค์ ๗<br>
  และมรรคมีองค์ ๘ เพื่อบรรลุประโยชน์อันสูงสุด<br>
  [๑๗๒] เราฟังคำของท่านแล้วได้ปฏิบัติตามที่ท่านพร่ำสอน<br>
  ในปฐมยามแห่งราตรีก็ระลึกชาติก่อนได้<br>
  [๑๗๓] ในมัชฌิมยามแห่งราตรี ก็ชำระทิพยจักษุให้หมดจดได้<br>
  ในปัจฉิมยามแห่งราตรี ทำลายกองแห่งความมืดได้<br>
  [๑๗๔] ในกาลนั้น เรามีความสุขซึ่งเกิดแต่ปีติแผ่ไปทั่วร่างกายอยู่<br>
  ในวันที่ ๗ ก็ได้ทำลายกองแห่งความมืดได้แล้ว<br>
  จึงเหยียดเท้าออก<br>
  ฉักกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๘๓ }</span></p><hr><p>
  พระสุตตันตปิฏก ขุททกนิกาย เถรีคาถา [๗. สัตตกนิบาต] ๑. อุตตราเถรีคาถา<br>
  ๗. สัตตกนิบาต<br>
  ๑. อุตตราเถรีคาถา<br>
  ภาษิตของพระอุตตราเถรี<br>
  (พระปฏาจาราเถรีได้กล่าวภาษิตเหล่านี้ว่า)<br>
  [๑๗๕] มาณพทั้งหลายถือสากตำข้าว<br>
  ได้ทรัพย์มาเลี้ยงดูบุตรและภรรยา<br>
  [๑๗๖] ท่านทั้งหลายจงพากเพียรในคำสอนของพระพุทธเจ้า<br>
  ที่กระทำแล้วไม่เดือดร้อนในภายหลัง<br>
  จงรีบล้างเท้าแล้วนั่ง ณ ที่สมควร<br>
  [๑๗๗] จงตั้งจิตให้แน่วแน่มีอารมณ์เดียวแล้ว<br>
  พิจารณาสังขารทั้งหลายโดยความเป็นของแปรปรวน<br>
  และโดยความเป็นของไม่ใช่ของตน<br>
  พระอุตตราเถรี(ได้กล่าวภาษิตเหล่านี้ว่า)<br>
  [๑๗๘] เราฟังคำพร่ำสอนของพระปฏาจาราเถรีนั้นแล้ว<br>
  ล้างเท้า เข้าไปนั่ง ณ ที่สมควร<br>
  [๑๗๙] ในปฐมยามแห่งราตรีระลึกชาติก่อนได้แล้ว<br>
  ในมัชฌิมยามแห่งราตรีชำระทิพยจักขุให้หมดจดได้<br>
  [๑๘๐] ในปัจฉิมยามแห่งราตรีทำลายกองแห่งความมืดได้แล้ว<br>
  ได้บรรลุวิชชา ๓ จึงลุกจากอาสนะ ในภายหลัง<br>
  ได้ทำตามคำสอนของท่านแล้ว<br>
  [๑๘๑] จะอยู่แวดล้อมท่าน<br>
  เหมือนเทวดาชั้นดาวดึงส์แวดล้อมท้าวสักกะผู้ไม่แพ้ในสงคราม<br>
  เราได้บรรลุวิชชา ๓ เป็นผู้ไม่มีอาสวะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๘๔ }</span></p><hr><p>
  พระสุตตันตปิฏก ขุททกนิกาย เถรีคาถา [๗. สัตตกนิบาต] ๒. จาลาเถรีคาถา<br>
  ๒. จาลาเถรีคาถา<br>
  ภาษิตของพระจาลาเถรี<br>
  พระจาลาเถรี(เมื่อจะกล่าวภาษิตที่มารกล่าวแก่ตน จึงได้กล่าวภาษิตเหล่านี้ว่า)<br>
  [๑๘๒] เราเป็นภิกษุณี อบรมอินทรีย์แล้ว ตั้งสติไว้มั่น<br>
  รู้แจ้งบทอันสงบเป็นเหตุเข้าไปสงบระงับสังขารเป็นสุข<br>
  (มารถามว่า)<br>
  [๑๘๓] ท่านมีศีรษะโล้นบวชเจาะจงใครหนอ<br>
  วางตัวเหมือนสมณะ ท่านไม่ชอบใจลัทธิเดียรถีย์<br>
  ทำไมยังมางมงายประพฤติทางผิดนี้อยู่เล่า<br>
  (พระจาลาเถรีตอบว่า)<br>
  [๑๘๔] เหล่าชนที่ถือลัทธิเดียรถีย์นอกจากศาสนานี้<br>
  ยึดมั่นทิฏฐิทั้งหลาย<br>
  ไม่รู้แจ้งธรรม ไม่ฉลาดในธรรม<br>
  [๑๘๕] ส่วนพระพุทธเจ้า เสด็จอุบัติในตระกูลศากยะ ไม่มีผู้ใด<br>
  เปรียบปราน พระองค์ได้ทรงแสดงธรรมโปรดเรา<br>
  อันเป็นอุบายล่วงเสียซึ่งทิฏฐิทั้งหลาย คือ<br>
  [๑๘๖] ทุกข์ เหตุให้เกิดทุกข์ ความดับทุกข์<br>
  และอริยมรรคมีองค์ ๘ ซึ่งเป็นข้อปฏิบัติให้ถึงความดับทุกข์<br>
  [๑๘๗] เราฟังคำสอนของพระองค์แล้ว ยินดีอยู่ในคำสอน<br>
  ได้บรรลุวิชชา ๓ ได้ทำตามคำสั่งสอนของพระพุทธเจ้าแล้ว<br>
  [๑๘๘] เรากำจัดความเพลิดเพลินในกามทั้งปวงได้แล้ว<br>
  ทำลายกองแห่งความมืดได้แล้ว<br>
  มารผู้ชั่วช้าเลวทราม ท่านจงรู้อย่างนี้ว่า<br>
  ท่านถูกเรากำจัดแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๘๕ }</span></p><hr><p>
  พระสุตตันตปิฏก ขุททกนิกาย เถรีคาถา [๗. สัตตกนิบาต] ๓. อุปจาลาเถรีคาถา<br>
  ๓. อุปจาลาเถรีคาถา<br>
  ภาษิตของพระอุปจาลาเถรี<br>
  พระอุปจาลาเถรี(เมื่อจะกล่าวภาษิตที่มารกล่าวแก่ตนจึงได้กล่าวภาษิตเหล่านี้ว่า)<br>
  [๑๘๙] เราเป็นภิกษุณี มีสติ มีจักษุ อบรมอินทรีย์แล้ว<br>
  รู้แจ้งบทอันสงบซึ่งอุดมบุรุษคบหาแล้ว<br>
  (มารถามว่า)<br>
  [๑๙๐] ทำไม แม่นางจึงไม่ชอบใจความเกิด<br>
  เพราะธรรมดาผู้เกิดมาแล้วย่อมบริโภคกามทั้งหลาย<br>
  เชิญแม่นางบริโภคความยินดีในกามทั้งหลายเถิด<br>
  แม่นางอย่าได้มีความเดือดร้อนในภายหลังเลย<br>
  (พระอุปจาลาเถรีตอบว่า)<br>
  [๑๙๑] ผู้เกิดมาแล้วจะต้องตาย จะต้องถูกตัดมือตัดเท้า<br>
  ถูกฆ่า ถูกจองจำ เกิดมาแล้วจำต้องประสบทุกข์<br>
  [๑๙๒] พระสัมมาสัมพุทธเจ้า เสด็จอุบัติในตระกูลศากยะ<br>
  ผู้ทรงชนะแล้ว ทรงพระชนม์ชีพอยู่ พระองค์ได้ทรงแสดงธรรม<br>
  โปรดเราอันเป็นอุบายล่วงเสียซึ่งชาติ คือ<br>
  [๑๙๓] ทุกข์ เหตุให้เกิดทุกข์ ความดับทุกข์<br>
  และอริยมรรคมีด้วยองค์ ๘ ซึ่งเป็นข้อปฏิบัติให้ถึงความดับทุกข์<br>
  [๑๙๔] เราได้ฟังคำสอนของพระองค์แล้ว ยินดีอยู่ในคำสอน<br>
  ได้บรรลุวิชชา ๓ ได้ทำตามคำสั่งสอนของพระพุทธเจ้าแล้ว<br>
  [๑๙๕] กำจัดความเพลิดเพลินในกามทั้งปวงได้แล้ว<br>
  ทำลายกองแห่งความมืดได้แล้ว<br>
  มารผู้ชั่วช้าเลวทราม ท่านจงรู้อย่างนี้ว่า<br>
  ท่านถูกเรากำจัดแล้ว<br>
  สัตตกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๘๖ }</span></p><hr><p>
  พระสุตตันตปิฏก ขุททกนิกาย เถรีคาถา [๘. อัฏฐกนิบาต] ๑. สีสูปจาลาเถรีคาถา<br>
  ๘. อัฏฐกนิบาต<br>
  ๑. สีสูปจาลาเถรีคาถา<br>
  ภาษิตของพระสีสูปจาลาเถรี<br>
  (พระสีสูปจาลาเถรีเมื่อจะกล่าวภาษิตที่มารกล่าวแก่ตนจึงได้กล่าวภาษิตเหล่านี้ว่า)<br>
  [๑๙๖] ภิกษุณี ผู้มีศีลสมบูรณ์ สำรวมอินทรีย์ดีแล้ว<br>
  บรรลุบทอันสงบที่ใครทำให้เสียหายมิได้ มีสภาวะชื่นใจ<br>
  (มารถามว่า)<br>
  [๑๙๗] แม่นางจงตั้งจิตปรารถนาไว้ในหมู่เทพชั้นดาวดึงส์<br>
  ชั้นยามา ชั้นดุสิต ชั้นนิมมานรดี และชั้นปรนิมมิตวสวัตดี<br>
  ที่แม่นางเคยอยู่มาแล้วแต่ก่อนเถิด<br>
  (พระสีสูปจาลาเถรีตอบว่า)<br>
  [๑๙๘] เทวดาชั้นดาวดึงส์ ชั้นยามา ชั้นดุสิต ชั้นนิมมานรดี<br>
  และชั้นปรนิมมิตวสวัตดี<br>
  [๑๙๙] พากันไปจากภพสู่ภพตลอดกาล ติดอยู่ในกายตน<br>
  ล่วงกายของตนไปไม่ได้ ก็แล่นไปหาชาติและมรณะ<br>
  [๒๐๐] โลกทั้งปวงถูกไฟไหม้ ลุกโพลงโชติช่วง หวั่นไหวแล้ว<br>
  [๒๐๑] พระพุทธเจ้าทรงแสดงธรรมที่ไม่หวั่นไหว ชั่งไม่ได้<br>
  ปุถุชนเสพไม่ได้ โปรดเรา ใจของเรายินดีนักในธรรมนั้น<br>
  [๒๐๒] เราฟังคำสอนของพระองค์แล้ว ยินดีอยู่ในคำสอน<br>
  ได้บรรลุวิชชา ๓ ได้ทำตามคำสั่งสอนของพระพุทธเจ้าแล้ว<br>
  [๒๐๓] กำจัดความเพลิดเพลินในกามทั้งปวง<br>
  ทำลายกองแห่งความมืดได้แล้ว มารผู้ชั่วช้าเลวทราม<br>
  ท่านจงรู้อย่างนี้ว่า ท่านถูกเรากำจัดแล้ว<br>
  อัฏฐกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๘๗ }</span></p><hr><p>
  พระสุตตันตปิฏก ขุททกนิกาย เถรีคาถา [๙. นวกนิบาต] ๑. วัฑฒมาตุเถรีคาถา<br>
  ๙. นวกนิบาต<br>
  ๑. วัฑฒมาตุเถรีคาถา<br>
  ภาษิตของพระวัฑฒมาตาเถรี<br>
  (พระวัฑฒมาตาเถรีเมื่อจะกล่าวตักเตือนพระวัฑฒเถระ จึงได้กล่าวภาษิต<br>
  เหล่านี้ว่า)<br>
  [๒๐๔] ลูกวัฑฒะ กิเลสดุจหมู่ไม้ในป่า ในโลก<br>
  อย่าได้มีแก่พ่อไม่ว่าในกาลไหน ๆ เลย<br>
  ลูกเอ๋ย ลูกอย่าได้เป็นผู้มีความทุกข์ร่ำไปเลย<br>
  [๒๐๕] ลูกวัฑฒะ พระมุนีทั้งหลาย ไม่หวั่นไหว<br>
  ตัดความสงสัยเสียได้ เป็นผู้เย็น<br>
  ถึงความฝึกฝนแล้วเป็นผู้ไม่มีอาสวะอยู่อย่างสบาย<br>
  [๒๐๖] ลูกวัฑฒะ พ่อพึงพอกพูนมรรค<br>
  ซึ่งเป็นทางที่ท่านผู้แสวงหาคุณเหล่านั้นประพฤติกันมาแล้ว<br>
  เพื่อบรรลุญาณทัสนะ เพื่อทำที่สุดทุกข์<br>
  (พระวัฑฒะเถระ กล่าวตอบด้วยภาษิตนี้ว่า)<br>
  [๒๐๗] โยมมารดาบังเกิดเกล้า โยมกล้ากล่าวคาถานี้แก่ลูก<br>
  โยมมารดา ลูกเข้าใจว่า<br>
  กิเลสดุจหมู่ไม้ในป่าของโยมมารดาคงไม่มีแน่ละ<br>
  (พระเถรีกล่าวภาษิตเหล่านี้ว่า)<br>
  [๒๐๘] ลูกวัฑฒะ สังขารอย่างใดอย่างหนึ่ง<br>
  ทั้งเลว ประณีต และปานกลาง<br>
  กิเลสดุจหมู่ไม้ในป่าในสังขารเหล่านั้นของโยมแม่<br>
  อณูหนึ่งก็ดี ขนาดอณูหนึ่งก็ดี ไม่มีเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๘๘ }</span></p><hr><p>
  พระสุตตันตปิฏก ขุททกนิกาย เถรีคาถา [๙. นวกนิบาต] ๑. วัฑฒมาตุเถรีคาถา<br>
  [๒๐๙] เมื่อโยมแม่ไม่ประมาทเพ่งอยู่<br>
  อาสวะหมดสิ้นแล้ว<br>
  โยมแม่บรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว<br>
  (พระเถระเมื่อจะพยากรณ์พระอรหัต ได้กล่าวภาษิตเหล่านี้ว่า)<br>
  [๒๑๐] โยมมารดาได้มอบปฏัก<br>
  คือโอวาทอันโอฬารแก่เราหนอ<br>
  โยมมารดาของเราได้กล่าวภาษิตที่ประกอบด้วยประโยชน์อย่างยิ่ง<br>
  เหมือนมารดาผู้อนุเคราะห์อื่น ๆ<br>
  [๒๑๑] ลูกฟังคำพร่ำสอนของโยมมารดาบังเกิดเกล้านั้นแล้ว<br>
  ถึงความสลดใจในธรรม<br>
  เพื่อบรรลุธรรมที่ปลอดโปร่งจากโยคะกิเลส<br>
  [๒๑๒] เรานั้นถูกโยมมารดาเตือนอยู่<br>
  มีใจเด็ดเดี่ยว<br>
  ด้วยการบำเพ็ญเพียร<br>
  ไม่เกียจคร้านทั้งกลางวันและกลางคืน<br>
  ได้สัมผัสความสงบอย่างยอดเยี่ยมแล้ว<br>
  นวกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๘๙ }</span></p><hr><p>
  พระสุตตันตปิฏก ขุททกนิกาย เถรีคาถา [๑๐. เอกาทสกนิบาต] ๑. กีสาโคตมีเถรีคาถา<br>
  ๑๐. เอกาทสกนิบาต<br>
  ๑. กีสาโคตมีเถรีคาถา<br>
  ภาษิตของพระกีสาโคตมีเถรี<br>
  (พระกีสาโคตมีเถรีได้กล่าวภาษิตเหล่านี้ว่า)<br>
  [๒๑๓] พระมุนีกล่าวสรรเสริญความเป็นผู้มีกัลยาณมิตร<br>
  ไว้เฉพาะชาวโลกว่า ผู้คบกัลยาณมิตร<br>
  ถึงแม้จะเป็นพาล ก็จะพึงเป็นบัณฑิตได้บ้าง<br>
  [๒๑๔] สัตบุรุษเป็นคนที่ควรคบ <br>
  ผู้คบสัตบุรุษ ปัญญาย่อมเจริญได้แน่นอน<br>
  ผู้คบสัตบุรุษ พึงพ้นจากทุกข์ทั้งมวลได้<br>
  [๒๑๕] และพึงรู้แจ้งอริยสัจ ๔ คือ<br>
  ทุกข์ ๑ เหตุให้เกิดทุกข์ ๑ ความดับทุกข์ ๑<br>
  อริยมรรคมีองค์แปด ๑<br>
  (ยักษิณีกล่าวว่า)<br>
  [๒๑๖] พระผู้มีพระภาคเป็นสารถีผู้ทรงฝึกคนที่ควรฝึก <br>
  ตรัสว่า ความเป็นหญิงเป็นทุกข์<br>
  เพราะแม้ความเป็นหญิงมีสามีร่วมกันก็เป็นทุกข์<br>
  หญิงบางพวกคลอดครั้งเดียว<br>
  [๒๑๗] อดกลั้นความทุกข์ที่เกิดขึ้นเพราะการคลอดบุตรไม่ไหว<br>
  จึงเชือดคอตนเองเสียก็มี<br>
  บางพวกมีร่างกายอ่อนแอ<br>
  ทนความลำบากไม่ได้ กินยาพิษเสียก็มี<br>
  เด็กอยู่ในครรภ์ และมารดาผู้มีครรภ์<br>
  ย่อมประสบความย่อยยับทั้งสองคนก็มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๙๐ }</span></p><hr><p>
  พระสุตตันตปิฏก ขุททกนิกาย เถรีคาถา [๑๐. เอกาทสกนิบาต] ๑. กีสาโคตมีเถรีคาถา<br>
  (พระปฏาจาราเถรีกล่าวว่า)<br>
  [๒๑๘] เราเวลามีครรภ์แก่ใกล้คลอด <br>
  เดินทางไปยังไม่ทันถึงเรือนตน<br>
  ก็คลอดบุตรที่ระหว่างทาง พบสามีตาย<br>
  [๒๑๙] บุตรทั้งสองก็ตาย สามีก็ตายเสียที่ระหว่างทาง<br>
  มารดาบิดา และพี่ชายของเราผู้กำพร้า<br>
  ถูกเผาอยู่บนเชิงตะกอนเดียวกัน<br>
  (พระกีสาโคตมีเถรีกล่าวว่า)<br>
  [๒๒๐] เจ้า เมื่อสิ้นตระกูลแล้ว ตกเป็นคนกำพร้า<br>
  เสวยทุกข์หาประมาณมิได้<br>
  ก็แลน้ำตาของเจ้าไหลตลอดมาหลายพันชาติ<br>
  [๒๒๑] เราเห็นเจ้าและเนื้อบุตรของเจ้า<br>
  ถูกสุนัขเป็นต้นกัดกินที่ท่ามกลางป่าช้า<br>
  เราพร้อมกับสามีมีตระกูลฉิบหายแล้ว<br>
  ถูกชนทั้งปวงติเตียนแล้วได้บรรลุอมตธรรม<br>
  [๒๒๒] อริยมรรคมีองค์ ๘ เป็นข้อปฏิบัติให้ถึงอมตธรรม<br>
  เราได้เจริญแล้ว<br>
  แม้นิพพานเราก็ทำให้แจ้งแล้ว<br>
  เราได้พบกระจกคือธรรมแล้ว<br>
  [๒๒๓] ตัดลูกศรเสียได้ ปลงภาระได้แล้ว<br>
  กระทำกิจที่ควรทำเสร็จแล้ว<br>
  กีสาโคตมีเถรีผู้มีจิตหลุดพ้นดีแล้ว<br>
  ได้กล่าวเนื้อความนี้ไว้<br>
  เอกาทสกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๙๑ }</span></p><hr><p>
  พระสุตตันตปิฏก ขุททกนิกาย เถรีคาถา [๑๑. ทวาทสกนิบาต] ๑. อุปลวัณณาเถรีคาถา<br>
  ๑๑. ทวาทสกนิบาต<br>
  ๑. อุปลวัณณาเถรีคาถา<br>
  ภาษิตของพระอุบลวรรณาเถรี<br>
  (พระอุบลวรรณาเถรีอาศัยภาษิตที่โยมมารดาของพระคังคาตีริยเถระกล่าว จึง<br>
  ได้กล่าวภาษิตนี้ว่า)<br>
  [๒๒๔] เรา ๒ คน คือ มารดาและธิดามีสามีร่วมกัน<br>
  เรานั้นได้มีความสลดใจ ขนพองสยองเกล้าอย่างไม่เคยมี<br>
  [๒๒๕] น่าติเตียนนัก กามทั้งหลายไม่สะอาด<br>
  มีกลิ่นเหม็น มีหนามมาก<br>
  ที่เรา ๒ คน คือ มารดาและธิดา เป็นภริยาร่วมกัน<br>
  [๒๒๖] เรานั้นเห็นโทษในกามทั้งหลาย<br>
  เห็นการออกจากกามโดยความปลอดโปร่ง<br>
  จึงออกจากเรือนบวชเป็นบรรพชิตในกรุงราชคฤห์<br>
  (พระอุบลวรรณาเถรีได้กล่าวภาษิตเหล่านี้ว่า)<br>
  [๒๒๗] เราระลึกชาติก่อนได้ ทิพพจักขุ เจโตปริยญาณ<br>
  และโสตธาตุ เราชำระให้หมดจดแล้ว<br>
  [๒๒๘] แม้ฤทธิ์เราทำให้แจ้งแล้ว<br>
  เราบรรลุความสิ้นอาสวะแล้ว<br>
  ทำอภิญญา ๖ ให้แจ้งแล้ว<br>
  ได้ทำตามคำสั่งสอนของพระพุทธเจ้าแล้ว<br>
  [๒๒๙] เราเนรมิตรถเทียมด้วยม้า ๔ ตัวด้วยฤทธิ์<br>
  มาถวายอภิวาทพระยุคลบาทของพระพุทธเจ้า<br>
  ผู้เป็นที่พึ่งของโลก ทรงพระสิริ แล้วยืนอยู่ ณ ที่สมควร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๙๒ }</span></p><hr><p>
  พระสุตตันตปิฏก ขุททกนิกาย เถรีคาถา [๑๑. ทวาทสกนิบาต] ๑. อุปลวัณณาเถรีคาถา<br>
  (มารเห็นพระเถรีนั่งอยู่ที่พักกลางวัน ได้กล่าวภาษิตนี้ว่า)<br>
  [๒๓๐] ท่านเข้าไปใกล้ต้นไม้ที่มีดอกบานสะพรั่งถึงยอด<br>
  ยืนอยู่แต่ผู้เดียวที่โคนต้นไม้<br>
  และแม้เพื่อนไร ๆ ของท่านก็ไม่มี<br>
  ท่านไม่กลัวความสามหาวของพวกนักเลงเจ้าชู้หรือ<br>
  (พระอุบลวรรณาเถรีเมื่อจะคุกคามมาร จึงได้กล่าวภาษิตเหล่านี้ว่า)<br>
  [๒๓๑] ต่อให้นักเลงเจ้าชู้ตั้งแสนคนเช่นนี้ห้อมล้อม<br>
  แม้เพียงขนของเราก็ไม่พึงหวั่นไหว ไม่สะเทือน<br>
  มาร ท่านผู้เดียวจะทำอะไรเราได้<br>
  [๒๓๒] เรานั้น หายตัวก็ได้ เข้าท้องท่านก็ได้<br>
  ยืนอยู่ระหว่างคิ้วของท่านก็ได้<br>
  เรายืนอยู่ ท่านก็มองไม่เห็น<br>
  [๒๓๓] เรามีจิตเชี่ยวชาญ อบรมอิทธิบาทดีแล้ว<br>
  เราทำอภิญญา ๖ ให้แจ้งแล้ว<br>
  ได้ทำตามคำสั่งสอนของพระพุทธเจ้าแล้ว<br>
  [๒๓๔] กามทั้งหลายเปรียบด้วยหอกและหลาว<br>
  เป็นเขียงรองสับขันธ์ทั้งหลาย<br>
  บัดนี้ เราไม่มีความยินดีในกามที่ท่านพูดถึง<br>
  [๒๓๕] กำจัดความเพลิดเพลินในกามทั้งปวงได้แล้ว<br>
  ทำลายกองแห่งความมืดได้แล้ว<br>
  มารผู้ชั่วช้าเลวทราม ท่านจงรู้อย่างนี้ว่า<br>
  ท่านถูกเรากำจัดแล้ว<br>
  ทวาทสกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๙๓ }</span></p><hr><p>
  พระสุตตันตปิฏก ขุททกนิกาย เถรีคาถา [๑๒. โสฬสกนิบาต] ๑. ปุณณาเถรีคาถา<br>
  ๑๒. โสฬสกนิบาต<br>
  ๑. ปุณณาเถรีคาถา<br>
  ภาษิตของพระปุณณาเถรี<br>
  พระปุณณาเถรี(ได้กล่าวภาษิตเหล่านี้ว่า)<br>
  [๒๓๖] เราเป็นคนตักน้ำ กลัวต่อภัยคืออาชญาของนาย <br>
  ถูกภัยคือวาจาและโทสะของนายบีบคั้นแล้ว<br>
  จึงลงตักน้ำเป็นประจำ แม้หน้าหนาว<br>
  [๒๓๗] ท่านพราหมณ์ ท่านกลัวอะไรนะ จึงลงอาบน้ำเป็นประจำ<br>
  ทั้งมีตัวสั่นเทา ประสบความหนาวอย่างหนัก<br>
  (พราหมณ์กล่าวตอบด้วยภาษิตเหล่านี้ว่า)<br>
  [๒๓๘] แม่ปุณณาผู้เจริญ ก็ท่านรู้อยู่ว่า<br>
  ฉันกำลังทำกุศลกรรมอันจะปิดกั้นบาปกรรม<br>
  ที่ตัวได้ก่อไว้ ยังจะสอบถามอีก<br>
  [๒๓๙] ผู้ใดไม่ว่าแก่หรือหนุ่มก่อบาปกรรมไว้<br>
  แม้ผู้นั้นย่อมพ้นจากบาปกรรมได้อย่างสิ้นเชิงก็เพราะการอาบน้ำ<br>
  (พระปุณณาเถรีกล่าวภาษิตเหล่านี้ว่า)<br>
  [๒๔๐] ใครหนอช่างไม่รู้ มาบอกความนี้แก่ท่านซึ่งไม่รู้ว่า<br>
  คนจะพ้นจากบาปกรรมได้ก็เพราะการอาบน้ำ<br>
  [๒๔๑] พวกกบ เต่า งู จระเข้ และสัตว์เหล่าอื่น<br>
  ที่เที่ยวหากินอยู่ในน้ำทั้งหมดก็คงพากันไปสวรรค์แน่แท้<br>
  [๒๔๒] คนฆ่าแกะ คนฆ่าสุกร ชาวประมง พรานเนื้อ<br>
  โจร เพชฌฆาต และคนที่ก่อบาปกรรมอื่น ๆ แม้เหล่านั้น<br>
  ก็จะพึงพ้นจากบาปกรรมได้เพราะการอาบน้ำ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๙๔ }</span></p><hr><p>
  พระสุตตันตปิฏก ขุททกนิกาย เถรีคาถา [๑๒. โสฬสกนิบาต] ๑. ปุณณาเถรีคาถา<br>
  [๒๔๓] ถ้าแม่น้ำเหล่านี้จะพึงนำบาปที่ท่านก่อไว้แต่ก่อนไปได้<br>
  แม่น้ำเหล่านี้ก็จะพึงนำทั้งบุญของท่านไปด้วย<br>
  ท่านก็จะพึงเป็นผู้ห่างจากบุญกรรมนั้นไป<br>
  [๒๔๔] ท่านพราหมณ์ ท่านกลัวบาปใด จึงลงอาบน้ำเป็นประจำ<br>
  ท่านก็อย่าได้ทำบาปอันนั้น<br>
  ขอความหนาวเย็นอย่าได้ทำลายผิวท่านเลย<br>
  (พราหมณ์กล่าวตอบด้วยภาษิตว่า)<br>
  [๒๔๕] ท่านนำฉันผู้เดินทางผิดมาสู่ทางที่พระอริยะเดินแล้วด้วยดี<br>
  แม่ปุณณาผู้เจริญ ฉันขอถวายผ้าสาฏกสำหรับสรงน้ำนี้แก่ท่าน<br>
  (พระปุณณาเถรีได้กล่าวตอบด้วยภาษิตเหล่านี้ว่า)<br>
  [๒๔๖] ผ้าสาฏกจงเป็นของท่านตามเดิมเถิด เราไม่ต้องการผ้าสาฏก<br>
  ถ้าท่านกลัวทุกข์ ถ้าทุกข์ไม่น่ารักสำหรับท่าน<br>
  [๒๔๗] ท่านก็อย่าได้ก่อกรรมชั่วทั้งในที่แจ้งและในที่ลับ<br>
  ถ้าท่านจะทำ หรือกำลังทำกรรมชั่ว<br>
  [๒๔๘] ท่านถึงจะเหาะหนีไป ก็ไม่พ้นจากทุกข์ไปได้เลย<br>
  ถ้าท่านกลัวทุกข์ ถ้าทุกข์ไม่น่ารักสำหรับท่าน<br>
  [๒๔๙] ท่านจงถึงพระพุทธเจ้า พระธรรม และพระสงฆ์ ผู้คงที่<br>
  ว่าเป็นที่พึ่งที่ระลึกเถิด จงสมาทานศีล<br>
  ข้อนั้นแหละจะเป็นความหลุดพ้นแก่ท่าน<br>
  (พราหมณ์กล่าวตอบด้วยภาษิตเหล่านี้ว่า)<br>
  [๒๕๐] ฉันขอถึงพระพุทธเจ้า พระธรรม และพระสงฆ์ ผู้คงที่<br>
  ว่าเป็นที่พึ่งที่ระลึก ขอสมาทานศีล ข้อนั้นจะเป็นประโยชน์แก่ฉัน<br>
  [๒๕๑] เมื่อก่อน ฉันเป็นเผ่าพันธุ์แห่งพระพรหม<br>
  วันนี้ ฉันเป็นพราหมณ์จริง ฉันได้วิชชา ๓ มีความสวัสดี<br>
  จบเวท และเป็นผู้ล้างบาปได้แล้ว<br>
  โสฬสกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๙๕ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๑. อัมพปาลีเถรีคาถา<br>
  ๑๓. วีสตินิบาต<br>
  ๑. อัมพปาลีเถรีคาถา<br>
  ภาษิตของพระอัมพปาลีเถรี<br>
  (พระอัมพปาลีเถรีได้กล่าวภาษิตเหล่านี้ว่า)<br>
  [๒๕๒] เมื่อก่อน ผมของเรามีสีดำเหมือนสีแมลงภู่<br>
  มีปลายผมงอน เดี๋ยวนี้ ผมเหล่านั้น<br>
  กลายสภาพเป็นเหมือนป่านและปอเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ไม่แปรเป็นอย่างอื่น<br>
  [๒๕๓] เมื่อก่อน มวยผมของเราเต็มด้วยดอกไม้หอมกรุ่น<br>
  เหมือนผอบที่อบกลิ่น<br>
  เดี๋ยวนี้ ผมนั้นมีกลิ่นเหมือนขนกระต่ายเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๕๔] เมื่อก่อน ผมของเราดกงาม<br>
  มีปลายผมรวบไว้ด้วยหวีและปิ่นปักผม<br>
  เหมือนป่าไม้ทึบ ที่ปลูกไว้เป็นระเบียบ งามสะพรั่ง<br>
  เดี๋ยวนี้ ผมนั้นบางลง ๆ ทั่วศีรษะเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๕๕] เมื่อก่อน ผมของเราตกแต่งด้วยช้องผม<br>
  ประดับด้วยปิ่นทองคำอันละเอียดมีกลิ่นหอม งดงาม<br>
  เดี๋ยวนี้ ผมนั้นล้านเลี่ยนทั้งศีรษะ<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๙๖ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๑. อัมพปาลีเถรีคาถา<br>
  [๒๕๖] เมื่อก่อน คิ้วของเรา สวยงามนัก<br>
  คล้ายรอยเขียนที่จิตรกรบรรจงเขียนไว้<br>
  เดี๋ยวนี้คิ้วนั้นมีรอยย่นห้อยลงเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๕๗] เมื่อก่อน ดวงตาทั้งคู่ของเราดำขลับ<br>
  กลมโต มีประกายงาม คล้ายแก้วมณี<br>
  เดี๋ยวนี้ ถูกชราทำลายเสียแล้ว จึงไม่งาม<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๕๘] เมื่อก่อน เวลายังรุ่นสาว จมูกของเราโด่ง งาม<br>
  เหมือนเกลียวหรดาลที่ปั้นวางไว้<br>
  เดี๋ยวนี้เหี่ยวแฟบเหมือนจะจมลงไปเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๕๙] เมื่อก่อน ใบหูทั้งสองของเราสวยงามนัก<br>
  เหมือนกำไลแขนที่ช่างทำอย่างประณีต เสร็จเรียบร้อยแล้ว<br>
  เดี๋ยวนี้กลับมีรอยย่นห้อยลงเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๖๐] เมื่อก่อน ฟันของเราสวยงามนัก<br>
  เหมือนสีหน่อตูมของต้นกล้วย<br>
  เดี๋ยวนี้ กลับหัก มีสีเหลืองปนแดงเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๙๗ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๑. อัมพปาลีเถรีคาถา<br>
  [๒๖๑] เมื่อก่อน เราพูดเสียงไพเราะ เหมือนนกดุเหว่า<br>
  ที่เที่ยวไปในไพรสณฑ์ ส่งเสียงไพเราะอยู่ในป่าใหญ่<br>
  เดี๋ยวนี้คำพูดของเราพลาดไป ทุก ๆ คำเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๖๒] เมื่อก่อน คอของเราสวยงามนัก<br>
  กลมเกลี้ยงเหมือนสังข์ทองขัดเกลาดีแล้ว<br>
  เดี๋ยวนี้ กลายเป็นงุ้มค่อมลงเพราะชรา<br>
  พระดำรัสของพระพุทธเจ้าผู้ตรัสแต่วามจริง<br>
  เป็นคำจริงแท้ ไม่แปรเป็นอย่างอื่น<br>
  [๒๖๓] เมื่อก่อน แขนทั้งสองของเราสวยงามนัก<br>
  เหมือนไม้กลอนกลมกลึง<br>
  เดี๋ยวนี้ กลายเป็นลีบ เหมือนกิ่งแคคดเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๖๔] เมื่อก่อน มือทั้งสองของเราสวยงามนัก<br>
  ประดับด้วยแหวนทองงามระยับ<br>
  เดี๋ยวนี้ กลายเป็นเหมือนเหง้ามันเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๖๕] เมื่อก่อน ถันทั้งสองของเราเต่งตึงกลมกลึง<br>
  ตั้งประชิดกัน ทั้งงอนสล้างสวยงามนัก<br>
  เดี๋ยวนี้ กลายเป็นหย่อนยานเหมือนถุงหนังไม่มีน้ำเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๙๘ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๑. อัมพปาลีเถรีคาถา<br>
  [๒๖๖] เมื่อก่อน ร่างกายของเราเกลี้ยงเกลาสวยงามนัก<br>
  เหมือนอย่างแผ่นทองคำที่ขัดดีแล้ว<br>
  เดี๋ยวนี้ ดื่นไปด้วยรอยเหี่ยวย่นอันละเอียดเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๖๗] เมื่อก่อน ขาอ่อนทั้งสองของเราสวยงามนัก<br>
  เปรียบเหมือนงวงช้าง<br>
  เดี๋ยวนี้ เป็นปมเป็นปุ่ม เหมือนข้อไม้ไผ่เพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๖๘] เมื่อก่อน แข้งทั้งสองของเรา ประดับด้วยกำไลทอง<br>
  เกลี้ยงเกลาสวยงามนัก<br>
  เดี๋ยวนี้ กลับเหี่ยวแห้งเหมือนต้นงาแห้งเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๖๙] เมื่อก่อน เท้าทั้งสองของเราสวยงามนัก<br>
  เปรียบเหมือนรองเท้ายัดปุยนุ่น<br>
  เดี๋ยวนี้ แตกเป็นริ้วรอยเพราะชรา<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  [๒๗๐] เดี๋ยวนี้ ร่างกายนี้เป็นเช่นนี้ คร่ำคร่าเพราะชรา<br>
  เป็นแหล่งที่อยู่แห่งทุกข์เป็นอันมาก<br>
  ปราศจากเครื่องลูบไล้ เป็นดุจเรือนอันคร่ำคร่า<br>
  พระดำรัสของพระพุทธเจ้าผู้ตรัสแต่ความจริง<br>
  เป็นคำจริงแท้ ไม่แปรเป็นอย่างอื่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๕๙๙ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๒. โรหิณีเถรีคาถา<br>
  ๒. โรหิณีเถรีคาถา<br>
  ภาษิตของพระโรหิณีเถรี<br>
  (พระโรหิณีเถรีกล่าวภาษิตที่บิดาและตนเองพูดจาโต้ตอบกันด้วยการเปล่งอุทาน<br>
  ว่า)<br>
  (บิดาถามเราว่า)<br>
  [๒๗๑] แม่โรหิณีผู้เจริญ เจ้าหลับก็พูดว่าสมณะ<br>
  ตื่นก็พูดว่า สมณะ<br>
  สรรเสริญแต่สมณะเท่านั้น<br>
  เห็นทีลูกจะบวชเป็นสมณะเสียแน่แท้<br>
  [๒๗๒] โรหิณี ลูกถวายข้าวและน้ำอย่างไพบูลย์แก่เหล่าสมณะ<br>
  พ่อขอถาม เดี๋ยวนี้ เพราะเหตุไรเหล่าสมณะจึงเป็นที่รักของลูก<br>
  [๒๗๓] พวกสมณะไม่ชอบทำการงาน เกียจคร้าน<br>
  อาศัยแต่ของที่คนอื่นให้เลี้ยงชีพ<br>
  หวังแต่จะได้ ชอบของอร่อย<br>
  เพราะเหตุไร เหล่าสมณะจึงเป็นที่รักของลูก<br>
  (เราตอบท่านว่า)<br>
  [๒๗๔] คุณพ่อขา คุณพ่อสอบถามไล่เลียงกับลูก<br>
  เรื่องคุณของสมณะเสียตั้งนาน<br>
  ลูกจะขยายปัญญา ศีล และความบากบั่น<br>
  ของสมณะเหล่านั้นแก่คุณพ่อดังนี้<br>
  [๒๗๕] สมณะทั้งหลายชอบทำการงาน ไม่เกียจคร้าน<br>
  ทำแต่การงานที่ประเสริฐสุด จึงละราคะโทสะได้<br>
  เพราะเหตุนั้น เหล่าสมณะจึงเป็นที่รักของลูก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๐๐ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๒. โรหิณีเถรีคาถา<br>
  [๒๗๖] สมณะทั้งหลาย กำจัดมูลราก๑ทั้ง ๓ ของบาป<br>
  ทำแต่งานสะอาด จึงละบาปได้ทั้งหมด<br>
  เพราะเหตุนั้น เหล่าสมณะจึงเป็นที่รักของลูก<br>
  [๒๗๗] กายกรรมของสมณะเหล่านั้นสะอาด<br>
  วจีกรรมก็สะอาด มโนกรรมก็สะอาด<br>
  เพราะเหตุนั้นเหล่าสมณะจึงเป็นที่รักของลูก<br>
  [๒๗๘] สมณะเหล่านั้น ไร้มลทินดุจสังข์และมุกดาที่ขัดดีแล้ว<br>
  สะอาดทั้งภายในและภายนอก บริบูรณ์ด้วยธรรมฝ่ายขาว<br>
  เพราะเหตุนั้น เหล่าสมณะจึงเป็นที่รักของลูก<br>
  [๒๗๙] สมณะเหล่านั้นเป็นพหูสูต ทรงธรรม<br>
  เป็นพระอริยะ เป็นอยู่โดยธรรม แสดงเหตุและผล<br>
  เพราะเหตุนั้น เหล่าสมณะจึงเป็นที่รักของลูก<br>
  [๒๘๐] สมณะเหล่านั้นเป็นพหูสูต ทรงธรรม<br>
  เป็นพระอริยะ เป็นอยู่โดยธรรม มีจิตมีอารมณ์เดียว๒ มีสติ<br>
  เพราะเหตุนั้น เหล่าสมณะจึงเป็นที่รักของลูก<br>
  [๒๘๑] สมณะเหล่านั้นอยู่ป่าห่างไกลผู้คน มีสติ<br>
  พูดด้วยปัญญา ไม่ฟุ้งซ่าน รู้ที่สุดทุกข์<br>
  เพราะเหตุนั้น เหล่าสมณะจึงเป็นที่รักของลูก<br>
  [๒๘๒] สมณะเหล่านั้น หลีกออกจากหมู่บ้านใดไป<br>
  ไม่เหลียวแลอย่างกังวลในหมู่บ้านนั้น<br>
  ไปอย่างไม่มีเยื่อใยเลย<br>
  เพราะเหตุนั้น เหล่าสมณะจึงเป็นที่รักของลูก<br><br>เชิงอรรถ :<br>
  ๑ โลภะ (ความอยากได้) โทสะ (ความคิดประทุษร้าย) โมหะ (ความหลง) (ขุ.เถรี.อ. ๒๗๖/๒๗๗)<br>
  ๒ จิตมีสมาธิ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๐๑ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๓. จาปาเถรีคาถา<br>
  [๒๘๓] สมณะเหล่านั้นไม่เก็บสะสมทรัพย์สมบัติไว้ในยุ้งฉาง<br>
  ในหม้อ และในกระเช้า แสวงหาแต่อาหารที่สำเร็จแล้ว<br>
  เพราะเหตุนั้น เหล่าสมณะจึงเป็นที่รักของลูก<br>
  [๒๘๔] สมณะเหล่านั้นไม่รับเงิน ทอง และรูปิยะ<br>
  เลี้ยงชีพด้วยปัจจัยที่เกิดขึ้นเฉพาะหน้า<br>
  เพราะเหตุนั้น เหล่าสมณะจึงเป็นที่รักของลูก<br>
  [๒๘๕] สมณะเหล่านั้นบวชมาจากต่างสกุลกัน<br>
  และต่างชนบทกัน ก็รักซึ่งกันและกัน<br>
  เพราะเหตุนั้น เหล่าสมณะจึงเป็นที่รักของลูก<br>
  (บิดากล่าวกับเราว่า)<br>
  [๒๘๖] ลูกโรหิณีผู้เจริญ ลูกเกิดมาในสกุล<br>
  เพื่อประโยชน์แก่พวกเราแท้หนอ<br>
  ลูกมีศรัทธา มีความเคารพแรงกล้า<br>
  ในพระพุทธ พระธรรม และพระสงฆ์<br>
  [๒๘๗] เพราะลูกรู้จักพระรัตนตรัยนั้นว่า<br>
  เป็นบุญเขตอันยอดเยี่ยม<br>
  สมณะเหล่านั้นคงจะรับทักษิณาทานของพ่อบ้างนะ<br>
  [๒๘๘] เพราะว่า ยัญคือบุญที่เราตั้งไว้แล้วในสมณะเหล่านั้น<br>
  คงจะมีผลไพบูลย์แก่พวกเราแน่<br>
  (เรากล่าวกับบิดาว่า) ถ้าคุณพ่อกลัวทุกข์<br>
  ถ้าคุณพ่อเกลียดทุกข์<br>
  [๒๘๙] ขอคุณพ่อ โปรดถึงพระพุทธเจ้า พระธรรม และพระสงฆ์<br>
  ผู้คงที่ว่าเป็นที่พึ่งที่ระลึกเถิด<br>
  จงสมาทานศีล ข้อนั้นจะเป็นประโยชน์แก่คุณพ่อ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๐๒ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๓. จาปาเถรีคาถา<br>
  (บิดากล่าวกับเราว่า)<br>
  [๒๙๐] พ่อขอถึงพระพุทธเจ้า พระธรรม และพระสงฆ์<br>
  ผู้คงที่ว่าเป็นที่พึ่งที่ระลึก ขอสมาทานศีล<br>
  ข้อนั้นจะเป็นประโยชน์แก่พ่อ<br>
  [๒๙๑] เมื่อก่อน พ่อเป็นเผ่าพันธุ์แห่งพระพรหม<br>
  วันนี้ พ่อเป็นพราหมณ์ พ่อได้วิชชา ๓ มีความสวัสดี<br>
  จบเวท และเป็นผู้ล้างบาปได้แล้ว</p>
<p> ๓. จาปาเถรีคาถา<br>
  ภาษิตของพระจาปาเถรี<br>
  (พระจาปาเถรีได้รวบรวมคาถาที่อุปกาชีวกและตนกล่าวด้วยการเปล่งอุทาน<br>
  ได้กล่าวภาษิตเหล่านี้ว่า)<br>
  (อุปกาชีวกกล่าวว่า)<br>
  [๒๙๒] เมื่อก่อน ตัวเรา(เป็นปริพาชก)ถือไม้เท้า<br>
  เดี๋ยวนี้ เรานั้นกลายเป็นพรานล่าเนื้อไปเสียแล้ว<br>
  ไม่อาจข้ามจากตัณหาและเปือกตมอันร้ายกาจ๑<br>
  ไปสู่ฝั่งโน้นได้เลย<br>
  [๒๙๓] เมื่อก่อน นางจาปาดูหมิ่นเราว่าเป็นคนมัวเมานัก<br>
  จึงกล่อมลูกเย้ยหยันเสียดสี<br>
  เราจะตัดความเกี่ยวข้องด้วยจาปาไปบวชเสีย<br>
  (เรากล่าวว่า)<br>
  [๒๙๔] อย่าโกรธเลย ท่านมหาวีระ อย่าโกรธเลย ท่านมหามุนี<br>
  เพราะว่า ผู้ถูกความโกรธครอบงำแล้ว ไม่มีความบริสุทธิ์ดอก<br>
  แล้วตบะจะมีแต่ที่ไหนเล่า<br><br>เชิงอรรถ :<br>
  ๑ กาม (ความใคร่, ความกำหนัด) ทิฏฐิ (ความเห็นผิด) (ขุ.เถรี.อ. ๒๙๒/๒๘๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๐๓ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๓. จาปาเถรีคาถา<br>
  (อุปกาชีวกกล่าวว่า)<br>
  [๒๙๕] เราจะออกจากบ้านนาลา ใครจะอยู่ในบ้านนาลานี้ได้<br>
  เจ้าจะผูกเหล่าสมณะผู้เลี้ยงชีพโดยธรรมด้วยมารยาหญิงอยู่หรือ<br>
  (เรากล่าวว่า)<br>
  [๒๙๖] มาสิ ท่านกาฬะ กลับมาเถิด<br>
  เชิญบริโภคกามเหมือนแต่ก่อน<br>
  ดิฉันและพวกญาติยอมอยู่ในอำนาจของท่าน<br>
  (อุปกาชีวกกล่าวว่า)<br>
  [๒๙๗] จาปา เจ้ากล่าวคำอ่อนหวานเช่นใดแก่เรา<br>
  พึงเปล่งคำอ่อนหวานให้ยิ่งไปกว่านี้อีก ๔ เท่า<br>
  คำอ่อนหวานนั้นจะพึงเป็นคำจับใจบุรุษ<br>
  ผู้ยินดีในเธอเท่านั้นดอกนะ<br>
  (เรากล่าวว่า)<br>
  [๒๙๘] ท่านกาฬะ ดิฉันซึ่งสะสวย<br>
  มีเรือนร่างงามดังต้นคนทามีดอกบานสะพรั่งอยู่บนยอดเขา<br>
  ดังเครือทับทิมมีดอกบานแล้ว<br>
  ดังต้นแคฝอยมีดอกบานสะพรั่งภายในเกาะ<br>
  [๒๙๙] มีร่างกายลูบไล้ด้วยจุรณแก่นจันทน์<br>
  นุ่งห่มผ้าแคว้นกาสีมีค่ามาก<br>
  เพราะเหตุไร ท่านจึงละทิ้งไปเสียเล่า<br>
  (อุปกาชีวกกล่าวว่า)<br>
  [๓๐๐] เจ้าจะตามเบียดเบียนเราด้วยรูปที่ตกแต่ง<br>
  เหมือนอย่างพรานนกประสงค์จะตามเบียดเบียนนก<br>
  ไม่ได้ดอกนะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๐๔ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๓. จาปาเถรีคาถา<br>
  (เรากล่าวว่า)<br>
  [๓๐๑] ท่านกาฬะ ก็ผลคือลูกของเรานี้ท่านทำให้เกิดมาแล้ว<br>
  ท่านจะละทิ้งดิฉันซึ่งมีลูกไปเพื่ออะไรเล่า<br>
  (อุปกาชีวกกล่าวว่า)<br>
  [๓๐๒] ท่านผู้มีปัญญาทั้งหลาย มีความเพียรมาก ย่อมละพวกลูก<br>
  จากนั้นก็ละพวกญาติ ต่อจากนั้นก็ละทรัพย์<br>
  ตัดเครื่องผูกพันได้ขาด แล้วออกบวช<br>
  เหมือนพญาช้างทำเครื่องผูกให้ขาดแล้วหนีไป<br>
  (เรากล่าวว่า)<br>
  [๓๐๓] บัดนี้ ดิฉันจะเอาท่อนไม้ทุบ<br>
  หรือเอากริชแทงลูกคนนี้ของท่านให้ล้มลงเหนือพื้นดิน<br>
  เพราะความเศร้าโศกถึงลูก<br>
  ท่านจะไปไม่ได้แน่<br>
  (อุปกาชีวกกล่าวว่า)<br>
  [๓๐๔] ถึงเจ้าจักยอมมอบลูกให้ฝูงสุนัขจิ้งจอก(กินเป็นอาหาร)<br>
  แน่ะหญิงเลว เพราะลูกเป็นต้นเหตุ<br>
  เจ้าจักทำเราให้หวนกลับมาอีกไม่ได้ดอก<br>
  (เรากล่าวว่า)<br>
  [๓๐๕] ท่านกาฬะผู้เจริญ บัดนี้ ท่านจักไปที่ไหน<br>
  จะเป็นหมู่บ้าน นิคม นคร ราชธานีไหน ก็เชิญเถิด<br>
  (อุปกาชีวกกล่าวว่า)<br>
  [๓๐๖] เมื่อก่อน เราเป็นเจ้าคณะ<br>
  ไม่เป็นสมณะ แต่สำคัญตัวว่าเป็นสมณะ<br>
  ได้เที่ยวไปตามหมู่บ้านทุกหมู่บ้าน ทุกนคร ทุกราชธานี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๐๕ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๓. จาปาเถรีคาถา<br>
  [๓๐๗] พระผู้มีพระภาคพระองค์นั้นตรัสรู้ ณ ที่ใกล้ฝั่งแม่น้ำเนรัญชรา<br>
  ทรงแสดงธรรมโปรดหมู่สัตว์เพื่อให้ละทุกข์ทั้งปวง<br>
  เราควรจักไปเฝ้าพระองค์<br>
  พระองค์จักเป็นศาสดาของเรา<br>
  (เรากล่าวว่า)<br>
  [๓๐๘] บัดนี้ ขอท่านพึงกราบทูลพระโลกนาถผู้ยอดเยี่ยม<br>
  ถึงการถวายอภิวาทของดิฉัน<br>
  และพึงทำประทักษิณ<br>
  แล้วอุทิศส่วนบุญให้ดิฉันด้วย<br>
  (อุปกาชีวกกล่าวว่า)<br>
  [๓๐๙] แม่จาปา ข้อที่เจ้าพูดกับเรา เรารับได้<br>
  บัดนี้เราจักกราบทูลพระโลกนาถผู้ยอดเยี่ยม<br>
  ถึงการถวายอภิวาทของเจ้า<br>
  และจักทำประทักษิณ<br>
  แล้วอุทิศส่วนบุญให้แก่เจ้าแน่<br>
  [๓๑๐] ต่อแต่นั้น ท่านกาฬะได้เดินทางไปใกล้ฝั่งแม่น้ำเนรัญชรา<br>
  ได้พบพระสัมมาสัมพุทธเจ้าผู้กำลังทรงแสดงอมตบท<br>
  [๓๑๑] คือ ทุกข์ เหตุให้เกิดทุกข์ ความดับทุกข์<br>
  และอริยมรรคมีองค์ ๘ เป็นข้อปฏิบัติให้ถึงความดับทุกข์<br>
  [๓๑๒] ถวายอภิวาทพระยุคลบาทของพระองค์<br>
  ทำประทักษิณพระองค์<br>
  แล้วอุทิศส่วนบุญให้จาปา<br>
  บวชเป็นบรรพชิต บรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๐๖ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๔. สุนทรีเถรีคาถา<br>
  ๔. สุนทรีเถรีคาถา<br>
  ภาษิตของพระสุนทรีเถรี<br>
  (สุชาตพราหมณ์ผู้เป็นบิดา เมื่อจะถามถึงเหตุแห่งการบรรเทาความเศร้าโศก<br>
  จึงถามพระวาสิฏฐีเถรีด้วยภาษิตเหล่านี้ว่า)<br>
  [๓๑๓] นางผู้เจริญ เมื่อก่อน เจ้ากินลูก ๆ ให้ตายไป<br>
  เจ้าเดือดร้อนอย่างยิ่งทั้งกลางวันและกลางคืน<br>
  [๓๑๔] พราหมณี วันนี้ เจ้านั้นกินลูกหมดทั้ง ๗ คน<br>
  แม่วาสิฏฐี เพราะเหตุไร เจ้าจึงไม่เดือดร้อนหนักหนาเล่า<br>
  (พระวาสิฏฐีเถรีกล่าวว่า)<br>
  [๓๑๕] ท่านพราหมณ์ ในส่วนอดีต<br>
  ลูกและหมู่ญาติของเราหลายร้อยคน<br>
  เราและท่านก็กินกันมาแล้ว<br>
  [๓๑๖] เรานั้นรู้นิพพานที่เป็นธรรมเครื่องสลัด<br>
  ซึ่งความเกิดและความตายออกเสีย<br>
  จึงไม่เศร้าโศก ไม่ร้องไห้ และไม่เดือดร้อน<br>
  (พราหมณ์กล่าวว่า)<br>
  [๓๑๗] แม่วาสิฏฐี น่าอัศจรรย์จริงหนอที่เจ้ากล่าววาจาเช่นนี้<br>
  เจ้ารู้ธรรมของใครเล่า<br>
  จึงกล่าววาจาเช่นนี้<br>
  (พระวาสิฏฐีเถรีกล่าวว่า)<br>
  [๓๑๘] ท่านพราหมณ์ พระสัมมาสัมพุทธเจ้าพระองค์นั้น<br>
  เสด็จมาถึงเมืองมิถิลา<br>
  ทรงแสดงธรรมโปรดหมู่สัตว์เพื่อละทุกข์ทั้งปวง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๐๗ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๔. สุนทรีเถรีคาถา<br>
  [๓๑๙] ท่านพราหมณ์ เราฟังธรรมที่ปราศจากอุปธิกิเลส๑<br>
  ของพระอรหันตสัมมาสัมพุทธเจ้าพระองค์นั้น<br>
  รู้แจ้งพระสัทธรรมในธรรมเทศนานั้นแล้ว<br>
  จึงบรรเทาความเศร้าโศกถึงลูกเสียได้<br>
  (สุชาตพราหมณ์กล่าวว่า)<br>
  [๓๒๐] ถึงเรานั้นก็จักไปเมืองมิถิลาเหมือนกัน<br>
  ถ้าอย่างไร พระผู้มีพระภาคพระองค์นั้น<br>
  ก็คงจะทรงช่วยปลดเปลื้องเราจากทุกข์ทั้งสิ้นได้แน่<br>
  [๓๒๑] พราหมณ์ได้พบพระพุทธเจ้าผู้ทรงหลุดพ้นแล้ว ไม่มีอุปธิกิเลส<br>
  พระมุนีผู้ถึงฝั่งแห่งทุกข์ได้ทรงแสดงธรรมโปรดพราหมณ์นั้น<br>
  [๓๒๒] คือ ทุกข์ เหตุให้เกิดทุกข์ ความดับทุกข์<br>
  และอริยมรรคมีองค์ ๘ เป็นข้อปฏิบัติให้ถึงความดับทุกข์<br>
  [๓๒๓] สุชาตพราหมณ์รู้แจ้งพระสัทธรรม<br>
  ในพระธรรมเทศนาคืออริยสัจ ๔ นั้นแล้ว<br>
  เข้าบวชได้ ๓ วัน ก็ได้บรรลุวิชชา ๓ แล้ว<br>
  (พระสุชาตพราหมณ์กล่าวกับนายสารถีว่า)<br>
  [๓๒๔] มานี่สิ สารถี เธอจงกลับไป<br>
  จงมอบรถคันนี้ให้พราหมณีด้วย<br>
  และช่วยบอกนางพราหมณีถึงความสบาย ไม่เจ็บป่วยว่า<br>
  บัดนี้ สุชาตพราหมณ์บวชได้ ๓ วัน ก็ได้บรรลุวิชชา ๓ แล้ว<br>
  [๓๒๕] ลำดับนั้น นายสารถีนำรถและทรัพย์ ๑,๐๐๐ กหาปณะ<br>
  ไปมอบให้นางพราหมณี และได้บอกนางพราหมณีถึงความสบาย<br>
  ไม่เจ็บป่วยว่า บัดนี้ สุชาตพราหมณ์บวชได้ ๓ วัน ก็ได้บรรลุ<br>
  วิชชา ๓ แล้ว<br><br>เชิงอรรถ :<br>
  ๑ ปราศจากทุกข์ (ขุ.เถรี.อ. ๓๑๙/๒๙๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๐๘ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๔. สุนทรีเถรีคาถา<br>
  (พราหมณีกล่าวว่า)<br>
  [๓๒๖] นายสารถี ฉันฟังเรื่องพราหมณ์ได้บรรลุวิชชา ๓ แล้ว<br>
  ขอมอบรถม้าคันนี้และทรัพย์ ๑,๐๐๐ กหาปณะ<br>
  เป็นรางวัลตอบแทนเจ้าที่ให้ข่าวดี<br>
  (นายสารถีไม่ยอมรับ กลับกล่าวว่า)<br>
  [๓๒๗] ข้าแต่พราหมณี รถม้ากับทรัพย์ ๑,๐๐๐ กหาปณะ<br>
  จงเป็นของแม่เจ้าตามเดิมเถิด<br>
  ถึงตัวข้าพเจ้าก็จักบวชในสำนักของพระพุทธเจ้า<br>
  ผู้มีพระปัญญาอันประเสริฐ<br>
  (พราหมณีกล่าวกับสุนทรีธิดาว่า)<br>
  [๓๒๘] บิดาของลูก ละช้าง ม้า โค แก้วมณี แก้วกุณฑล<br>
  และเครื่องอุปกรณ์เรือนมากมายนี้<br>
  ออกบวชเสียแล้ว<br>
  ลูกสุนทรีลูกจงบริโภคโภคสมบัติทั้งหลาย<br>
  จงเป็นทายาทรับมรดกในตระกูล นะลูก<br>
  (สุนทรีฟังคำของมารดานั้นแล้ว เมื่อจะประกาศความที่ตนตั้งใจจะออกบวช<br>
  จึงได้กล่าวภาษิตนี้ว่า)<br>
  [๓๒๙] บิดาของลูกกระทบกระเทือนใจ<br>
  เพราะความเศร้าโศกถึงลูกชาย<br>
  จึงละช้าง ม้า โค แก้วมณี แก้วกุณฑล<br>
  และอุปกรณ์เรือนที่น่ารื่นรมย์นี้ออกบวช<br>
  ถึงลูกก็กระทบกระเทือนใจ<br>
  เพราะความเศร้าโศกถึงพี่ชายมาก<br>
  ก็จักออกบวชด้วย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๐๙ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๔. สุนทรีเถรีคาถา<br>
  (ลำดับนั้น มารดาเมื่อจะชักนำสุนทรีธิดาในทางเนกขัมมะ จึงได้กล่าวภาษิต<br>
  เหล่านี้ว่า)<br>
  [๓๓๐] ลูกสุนทรี ขอความดำริของลูกจงสำเร็จตามที่ลูกปรารถนาเถิด<br>
  ลูกเมื่อใช้สอยสิ่งเหล่านี้ คือ ก้อนข้าวที่พึงลุกขึ้นยืนรับ<br>
  การเที่ยวแสวงหาอาหาร และนุ่งห่มผ้าบังสุกุล<br>
  จงเป็นผู้ไม่มีอาสวะในโลกหน้าเถิด<br>
  (พระสุนทรีจึงกล่าวขออนุญาตพระภิกษุณีผู้เป็นอุปัชฌาย์ว่า)<br>
  [๓๓๑] ข้าแต่แม่เจ้า ดิฉันเมื่อเป็นสิกขมานา<br>
  ก็ชำระทิพยจักขุให้หมดจดได้แล้ว<br>
  ดิฉันระลึกรู้ถึงชาติก่อนที่เคยอยู่อาศัยมาได้<br>
  [๓๓๒] ข้าแต่แม่เจ้า ผู้มีคุณความดีเป็นผู้งามในหมู่พระเถรี<br>
  เพราะอาศัยแม่ท่าน ดิฉันบรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว<br>
  [๓๓๓] ข้าแต่แม่เจ้า โปรดอนุญาตเถิดเจ้าค่ะ<br>
  ดิฉันประสงค์จะไปกรุงสาวัตถี<br>
  จักบันลือสีหนาทในสำนักพระพุทธเจ้าผู้ประเสริฐที่สุด<br>
  (พระสุนทรีเถรีไปถึงกรุงสาวัตถีแล้ว เข้าไปยังพระวิหาร ได้เห็นพระศาสดา<br>
  ประทับนั่งอยู่บนธรรมาสน์ จึงพูดกับตนเองว่า)<br>
  [๓๓๔] สุนทรีท่านจงดูพระศาสดาผู้มีพระรัศมีดังทองคำ<br>
  มีพระฉวีวรรณเรืองรองดังทองคำ<br>
  ทรงฝึกเหล่าชนที่ใคร ๆ ฝึกไม่ได้<br>
  ตรัสรู้ด้วยพระองค์เอง<br>
  ไม่มีภัยแต่ที่ไหน ๆ<br>
  (กราบทูลพระผู้มีพระภาคว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๑๐ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๕. สุภากัมมารธีตุเถรีคาถา<br>
  [๓๓๕] ขอพระองค์โปรดทอดพระเนตรหม่อมฉันผู้ชื่อว่าสุนทรี<br>
  ซึ่งหลุดพ้นแล้ว ไม่มีอุปธิกิเลส<br>
  ปราศจากราคะ ไม่เกาะเกี่ยว<br>
  ไม่มีอาสวะ ทำกิจเสร็จแล้วมาเฝ้าอยู่<br>
  [๓๓๖] ข้าแต่พระมหาวีระ สุนทรีสาวิกาของพระองค์<br>
  ออกจากกรุงพาราณสี มาเฝ้าพระองค์<br>
  ถวายอภิวาทพระยุคลบาทอยู่<br>
  [๓๓๗] พระองค์เป็นพระพุทธเจ้าเป็นศาสดาของหม่อมฉัน<br>
  ข้าแต่พระผู้ทรงเป็นพราหมณ์<br>
  หม่อมฉันเป็นธิดาซึ่งเกิดแต่พระอุระ<br>
  เกิดแต่พระโอษฐ์ของพระองค์<br>
  ไม่มีอาสวะ ทำกิจเสร็จแล้ว<br>
  (ลำดับนั้น พระศาสดาเมื่อจะชมเชยการมาเฝ้าของนาง จึงได้ตรัสว่า)<br>
  [๓๓๘] สุนทรีผู้เจริญ เธอมาดีแล้ว มาไม่เลวเลย<br>
  เพราะว่าผู้ที่ฝึกแล้วอย่างนี้ ปราศจากราคะ<br>
  ไม่เกาะเกี่ยว ไม่มีอาสวะ<br>
  ทำกิจเสร็จแล้ว ย่อมมากราบเท้าพระศาสดา</p>
<p> ๕. สุภากัมมารธีตุเถรีคาถา<br>
  ภาษิตของพระสุภากัมมารธิดาเถรี<br>
  พระสุภากัมมารธิดาเถรี(ได้กล่าวภาษิตเหล่านี้ว่า)<br>
  [๓๓๙] เพราะเมื่อก่อน เรายังสาวนุ่งห่มผ้าสะอาด<br>
  ได้ฟังธรรมแล้ว เรานั้นไม่ประมาท<br>
  จึงได้ตรัสรู้สัจธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๑๑ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๕. สุภากัมมารธีตุเถรีคาถา<br>
  [๓๔๐] ฉะนั้น เราจึงไม่ยินดีอย่างยิ่งในกามทั้งปวง<br>
  เห็นภัยในกายของตน กระหยิ่มเฉพาะเนกขัมมะเท่านั้น<br>
  [๓๔๑] ละหมู่ญาติ ทาส กรรมกร บ้าน ไร่นา ความมั่งคั่ง<br>
  และกองโภคะที่น่ารื่นรมย์ ที่เขาบันเทิงกันนัก<br>
  [๓๔๒] ละสมบัติมิใช่น้อย ออกบวชด้วยศรัทธาอย่างนี้<br>
  ในพระสัทธรรมที่พระพุทธเจ้าทรงประกาศดีแล้ว<br>
  [๓๔๓] ข้อที่เราละเงินทองแล้วยังกลับ (ยินดีเงินทอง) อีกนั้น<br>
  ไม่สมควรแก่เรา เพราะเราปรารถนาความไม่มีห่วงกังวล<br>
  [๓๔๔] เพราะเงินทอง หาใช่มีไว้เพื่อความตรัสรู้ เพื่อความสงบใจไม่<br>
  เงินทองนั้นไม่สมควรแก่สมณะ ทั้งไม่ใช่อริยทรัพย์<br>
  [๓๔๕] อนึ่ง เงินทองนี้ ทำให้เกิดความโลภ นำมาซึ่งความมัวเมา<br>
  ให้เกิดความลุ่มหลง เป็นเครื่องเพิ่มพูนความกำหนัดยินดี<br>
  มีความระแวง มีความยุ่งยาก<br>
  และในเงินทองนั้นไม่มีความยั่งยืนมั่นคงเลย<br>
  [๓๔๖] อนึ่ง ผู้คนเป็นอันมากยินดีในทรัพย์นั้น ชื่อว่าเป็นผู้ประมาท<br>
  มีใจเศร้าหมอง ต่างผิดใจต่อกันและกัน<br>
  กระทำความบาดหมางทะเลาะวิวาทกัน<br>
  [๓๔๗] การฆ่ากัน การถูกจองจำ การต้องโทษมีตัดมือเป็นต้น<br>
  ความเสื่อม ความเศร้าโศก ร่ำไร<br>
  ความพินาศเป็นอันมากของคนทั้งหลาย<br>
  ผู้เนื่องอยู่ในกามทั้งหลาย ก็มองเห็นกันอยู่<br>
  [๓๔๘] ท่านทั้งหลายเป็นญาติก็เหมือนเป็นศัตรู<br>
  เพราะเหตุไร จึงชักจูงเรานั้นไว้ในกามทั้งหลายเล่า<br>
  ท่านทั้งหลายจงรู้เถิดว่า เราเห็นภัยในกามทั้งหลายจึงบวช<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๑๒ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๕. สุภากัมมารธีตุเถรีคาถา<br>
  [๓๔๙] อาสวะทั้งหลาย ย่อมไม่สิ้นไปเพราะเงินและทอง<br>
  กามทั้งหลาย เป็นศัตรู เป็นผู้ฆ่า<br>
  เป็นข้าศึก เป็นดังลูกศรเสียบไว้<br>
  [๓๕๐] ท่านทั้งหลายเป็นญาติก็เหมือนเป็นศัตรู<br>
  เพราะเหตุไร จึงชักจูงเราไว้ในกามทั้งหลาย<br>
  ท่านทั้งหลายจงรู้เถิดว่า<br>
  เราบวชศีรษะโล้นครองผ้าสังฆาฏิแล้ว<br>
  [๓๕๑] ก้อนข้าวที่จะพึงลุกขึ้นยืนรับ การเที่ยวแสวงหา<br>
  การนุ่งห่มผ้าบังสุกุล<br>
  และบริขารเครื่องอาศัยของนักบวชผู้ไม่มีเรือน<br>
  นี่แหละเป็นของเหมาะสมสำหรับเรา<br>
  [๓๕๒] กามทั้งหลายทั้งที่เป็นของทิพย์ และที่เป็นของมนุษย์<br>
  เหล่าท่านผู้แสวงหาคุณอันยิ่งใหญ่คลายเสียแล้ว<br>
  ท่านเหล่านั้น น้อมไปแล้วในฐานะอันปลอดโปร่ง<br>
  บรรลุสุขอันไม่หวั่นไหวแล้ว<br>
  [๓๕๓] เราอย่าร่วมด้วยกามทั้งหลายซึ่งช่วยอะไรไม่ได้เลย<br>
  กามทั้งหลายเป็นศัตรู เป็นผู้ฆ่า<br>
  อุปมาด้วยกองไฟ นำแต่ทุกข์มาให้<br>
  [๓๕๔] กามนั่น เป็นสภาวะที่เบียดเบียน มีภัย<br>
  เป็นไปกับด้วยความคับแค้น<br>
  เป็นเสี้ยนหนาม และกามนั้น มีสภาวะหมกมุ่น<br>
  ไม่เรียบร้อย เป็นเหตุลุ่มหลงมาก<br>
  [๓๕๕] เป็นเหตุขัดข้อง และเป็นสิ่งที่น่าสะพรึงกลัว<br>
  กามทั้งหลาย เปรียบด้วยงูพิษ<br>
  ที่เหล่าปุถุชนทั้งเขลาและบอดเพลิดเพลินกันยิ่งนัก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๑๓ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๕. สุภากัมมารธีตุเถรีคาถา<br>
  [๓๕๖] ปุถุชนเหล่านั้นเป็นจำนวนมาก<br>
  ข้องอยู่แล้วด้วยเปือกตมคือกาม ไม่รู้ความจริงในโลก<br>
  ย่อมไม่รู้ซึ้งถึงที่สิ้นสุดความเกิดและความตาย<br>
  [๓๕๗] ผู้คนเป็นอันมากพากันเดินทางไปทุคติซึ่งมีกามเป็นเหตุทั้งนั้น<br>
  อันนำโรคมาให้แก่ตนทีเดียว<br>
  [๓๕๘] กามทั้งหลายเป็นเหตุให้เกิดศัตรู ให้เดือดร้อน<br>
  นำความเศร้าหมองมา เป็นเหยื่อในโลก<br>
  เป็นเครื่องจองจำ เกี่ยวเนื่องด้วยความตาย<br>
  [๓๕๙] กามทั้งหลายเป็นเหตุให้บ้า ให้บ่นเพ้อ ย่ำยีจิต<br>
  เพราะทำหมู่สัตว์ให้เศร้าหมอง<br>
  พึงเห็นว่า เหมือนลอบที่มารรีบดักไว้<br>
  [๓๖๐] กามทั้งหลาย มีโทษหาที่สุดไม่ได้ มีทุกข์มาก มีพิษมาก<br>
  มีความพอใจน้อย เป็นสนามรบ ทำกรรมฝ่ายกุศลให้เหือดแห้งลง<br>
  [๓๖๑] เรานั้นละความพินาศซึ่งมีกามเป็นเหตุเช่นนั้นได้แล้ว<br>
  จักไม่กลับมาหามันอีก เพราะว่าตั้งแต่บวชแล้ว<br>
  เรายินดีอย่างยิ่งในนิพพาน<br>
  [๓๖๒] หวังความเยือกเย็น จึงทำสงครามต่อกามทั้งหลาย<br>
  ยินดีแล้วในนิพพานเป็นที่สิ้นสังโยชน์<br>
  จักเป็นผู้ไม่ประมาทอยู่<br>
  [๓๖๓] เดินตามทางอริยมรรคมีองค์ ๘ ซึ่งเป็นทางสายตรง<br>
  ไม่เศร้าโศก ปราศจากกิเลสดุจธุลี เป็นทางปลอดโปร่ง<br>
  ซึ่งเป็นทางที่เหล่าท่านผู้แสวงหาคุณอันยิ่งใหญ่พากันข้ามไปแล้ว<br>
  (พระผู้มีพระภาค ทรงแนะนำพระเถรีผู้บรรลุพระอรหัตตผลในวันที่ ๘ หลังจาก<br>
  บวช ผู้นั่งเข้าฌานอยู่ที่โคนต้นไม้แห่งหนึ่ง แก่ภิกษุทั้งหลาย เมื่อจะทรงสรรเสริญ<br>
  จึงตรัสคาถาเหล่านี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๑๔ }</span></p><hr><p>
  พระสุตตันตปิฏก ขุททกนิกาย เถรีคาถา [๑๓. วีสตินิบาต] ๕. สุภากัมมารธีตุเถรีคาถา<br>
  [๓๖๔] ท่านทั้งหลาย จงดูธิดาของช่างทองผู้สวยงาม<br>
  ผู้ดำรงอยู่ในธรรมผู้นี้เถิด<br>
  เธอได้บรรลุอรหัตตผลอันไม่หวั่นไหว<br>
  เข้าฌานอยู่ที่โคนต้นไม้<br>
  [๓๖๕] วันนี้เป็นวันที่ ๘ หลังจากเธอมีศรัทธาบวชแล้ว<br>
  งามเพราะบรรลุพระสัทธรรม<br>
  ได้พระอุบลวัณณาเถรีช่วยแนะนำแล้ว<br>
  บรรลุวิชชา ๓ ละมัจจุมารเสียได้<br>
  [๓๖๖] ภิกษุณีรูปนี้นั้น เป็นไทแก่ตัวเอง<br>
  ไม่เป็นหนี้ อบรมอินทรีย์แล้ว<br>
  พรากจากกิเลสที่เคยมีได้หมด<br>
  ไม่มีอาสวะ ทำกิจเสร็จแล้ว<br>
  (พระสังคีติกาจารย์ได้กล่าวภาษิตนี้ไว้ว่า)<br>
  [๓๖๗] ท้าวสักกะผู้เป็นใหญ่กว่าหมู่สัตว์พร้อมด้วยหมู่เทพ<br>
  พากันเข้าไปหาพระเถรีซึ่งเป็นธิดาของช่างทอง<br>
  ผู้สวยงามนั้นด้วยฤทธิ์ของตน แล้วทรงนมัสการอยู่<br>
  วีสตินิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๑๕ }</span></p><hr><p>
  พระสุตตันตปิฏก ขุททกนิกาย เถรีคาถา [๑๔. ติงสนิบาต] ๑. สุภาชีวกัมพวนิกาเถรีคาถา<br>
  ๑๔. ติงสนิบาต<br>
  ๑. สุภาชีวกัมพวนิกาเถรีคาถา<br>
  ภาษิตของพระสุภาชีวกัมพวนิกาเถรี<br>
  พระสุภาชีวกัมพวนิกาเถรี(ได้เปล่งอุทานด้วยภาษิตเหล่านี้ว่า)<br>
  [๓๖๘] นักเลงเจ้าชู้คนหนึ่งได้ยืนขวางกั้นพระสุภาภิกษุณี<br>
  ซึ่งกำลังเดินไปสวนมะม่วงของหมอชีวกโกมารภัจที่น่ารื่นรมย์<br>
  พระสุภาภิกษุณีได้พูดกับชายนักเลงเจ้าชู้นั้นว่า<br>
  [๓๖๙] ฉันประพฤติผิดอะไรต่อท่านหรือ จึงมายืนขวางกั้นฉันไว้<br>
  ท่านผู้อาวุโส ชายไม่ควรถูกต้องหญิงนักบวชเลย<br>
  [๓๗๐] เพราะเหตุไร ท่านจึงยืนขวางกั้นดิฉันผู้ไม่มีกิเลสเป็นเหตุยั่วยวน<br>
  มีส่วนบริสุทธิ์ด้วยสิกขาที่พระสุคตทรงแสดงไว้<br>
  ในศาสนาที่ควรเคารพแห่งพระศาสดาของดิฉัน<br>
  [๓๗๑] เพราะเหตุไร ท่าน จึงมีจิตขุ่นมัว มีจิตมีกิเลสดุจธุลี<br>
  มายืนขวางกั้นฉันผู้มีจิตไม่ขุ่นมัว<br>
  ปราศจากกิเลสเป็นเหตุยั่วยวน<br>
  มีจิตหลุดพ้นในเบญจขันธ์ทั้งปวง<br>
  (นักเลงเจ้าชู้กล่าวตอบด้วยภาษิตเหล่านี้ว่า)<br>
  [๓๗๒] แม่นางยังสาว ทั้งสวยไม่ทรามเลย<br>
  บรรพชาจักทำประโยชน์อะไรให้แม่นางได้ โปรดทิ้งผ้ากาสายะเสีย<br>
  มาสิ เรามารื่นรมย์กันในป่าที่มีดอกไม้บานสะพรั่งเถิด<br>
  [๓๗๓] และหมู่ไม้ถูกลมพัดเอาละอองเกสรดอกไม้ฟุ้งขึ้น<br>
  ก็โชยกลิ่นหอมตลบไปทั่ว ฤดูนี้ เป็นต้นฤดูฝนน่าสบาย<br>
  มาสิ เรามารื่นรมย์กันในป่าที่มีดอกไม้บานสะพรั่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๑๖ }</span></p><hr><p>
  พระสุตตันตปิฏก ขุททกนิกาย เถรีคาถา [๑๔. ติงสนิบาต] ๑. สุภาชีวกัมพวนิกาเถรีคาถา<br>
  [๓๗๔] อนึ่ง ต้นไม้ทั้งหลายมีดอกบานแล้ว<br>
  ต้องลมไหวระริก ดุจจะมีเสียงครวญอยู่<br>
  แม่นางจักมีความยินดีอะไร<br>
  ถ้าแม่นางจักเข้าป่าเพียงผู้เดียว<br>
  [๓๗๕] ป่าใหญ่มีหมู่สัตว์ร้ายอาศัยอยู่<br>
  คลาคล่ำไปด้วยช้างพลายตกมัน<br>
  และช้างพัง ไม่มีผู้คน น่าสะพรึงกลัว<br>
  แม่นางไม่มีเพื่อน ยังปรารถนาจะเข้าไปหรือ<br>
  [๓๗๖] แม่นางงามไม่มีใครเปรียบ<br>
  แม่นางท่องเที่ยวไป<br>
  เหมือนตุ๊กตาที่นายช่างผู้ชาญฉลาดทำแล้วด้วยทองคำสีสุก<br>
  งดงามด้วยผ้าสวยเนื้อละเอียดของแคว้นกาสี<br>
  ดังเทพอัปสรเที่ยวไปในสวนจิตรลดาเชียวละ<br>
  [๓๗๗] ถ้าเราทั้งสองได้อยู่ร่วมกันในกลางป่า<br>
  ฉันจะยอมอยู่ในอำนาจของแม่นาง<br>
  แม่นางผู้มีดวงตาหยาดเยิ้มดังกินรี<br>
  เพราะคนที่น่ารักกว่าแม่นางสำหรับฉันไม่มีเลย<br>
  [๓๗๘] ถ้าแม่นางเชื่อฉัน ก็จะมีความสุข<br>
  มาสิ มาครองเรือนกัน<br>
  แม่นางจะได้อยู่บนปราสาทที่ปราศจากลมพัด<br>
  หญิงทั้งหลายจะคอยรับใช้แม่นาง<br>
  [๓๗๙] แม่นาง จงนุ่งห่มผ้าเนื้อละเอียดของแคว้นกาสี<br>
  จงตกแต่งร่างกาย สวมมาลัย ลูบไล้ประเทืองผิว<br>
  ฉันจะทำเครื่องประดับต่าง ๆ มากชนิด<br>
  ที่เป็นทองคำแก้วมณีและมุกดาให้แม่นาง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๑๗ }</span></p><hr><p>
  พระสุตตันตปิฏก ขุททกนิกาย เถรีคาถา [๑๔. ติงสนิบาต] ๑. สุภาชีวกัมพวนิกาเถรีคาถา<br>
  [๓๘๐] แม่นางขึ้นที่นอนใหญ่ใหม่เอี่ยม มีค่ามาก<br>
  สวยงามปูด้วยผ้าโกเชาว์ขนยาวและผ้าสำลี<br>
  คลุมด้วยผ้าที่ซักสะอาดแล้ว<br>
  ตกแต่งด้วยแก่นจันทน์มีกลิ่นหอม<br>
  [๓๘๑] ดอกอุบลโผล่พ้นน้ำ ไม่มีมนุษย์ชมแล้วฉันใด<br>
  แม่นางเป็นสาวพรหมจารีก็ฉันนั้น<br>
  เมื่อส่วนเรือนร่างของแม่นางยังไม่มีใครเชยชมเลย<br>
  แม่นางก็จักถึงความชราร่วงโรยไปเสียเปล่า ๆ<br>
  (พระสุภาชีวกัมพวนิกาเถรีถามว่า)<br>
  [๓๘๒] ในร่างกายที่จะต้องแตกสลายเป็นธรรมดา<br>
  ซึ่งเต็มไปด้วยซากศพ<br>
  รังแต่จะรกป่าช้านี้ มีอะไรที่ท่านเข้าใจว่าเป็นสาระ<br>
  เพราะเห็นสิ่งใด จึงเกิดติดใจ ขอท่านโปรดบอกสิ่งนั้นมาเถิด<br>
  (นักเลงเจ้าชู้ตอบว่า)<br>
  [๓๘๓] เพราะเห็นดวงตาของแม่นาง เสมือนดวงตาลูกเนื้อทราย<br>
  และเสมือนดวงตากินรีที่เที่ยวอยู่ตามไหล่เขา<br>
  ความใคร่ความยินดีของฉันยิ่งกำเริบ<br>
  [๓๘๔] เพราะเห็นดวงตาของแม่นางอุปมาดังปลายดอกอุบล<br>
  ดวงหน้าของแม่นางไร้ไฝฝ้าเรืองรองดังดวงหน้ารูปทองคำ<br>
  ความใคร่ความปรารถนาของฉันก็ยิ่งกำเริบ<br>
  [๓๘๕] แม่นางผู้มีดวงตาบริสุทธิ์มีขนตายาว<br>
  แม้ฉันจะไปไกลแสนไกล<br>
  ก็จะยังคงระลึกถึงดวงตาทั้งคู่ของแม่นางเท่านั้น<br>
  แม่นางผู้มีดวงตาหยาดเยิ้มดังกินรี<br>
  เพราะว่าสิ่งอะไรอื่นที่น่ารักกว่าดวงตาของแม่นางสำหรับฉันไม่มีเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๑๘ }</span></p><hr><p>
  พระสุตตันตปิฏก ขุททกนิกาย เถรีคาถา [๑๔. ติงสนิบาต] ๑. สุภาชีวกัมพวนิกาเถรีคาถา<br>
  (พระสุภาชีวกัมพวนิกาเถรีกล่าวตอบว่า)<br>
  [๓๘๖] ท่านปรารถนาดิฉันผู้เป็นธิดาของพระพุทธเจ้า<br>
  นับว่าปรารถนาจะเดินทางผิด<br>
  แสวงหาดวงจันทร์เอาเป็นของเล่น<br>
  ต้องการจะกระโดดขึ้นภูเขาสิเนรุ<br>
  [๓๘๗] เพราะว่า ในโลกพร้อมทั้งเทวโลก<br>
  บัดนี้ ดิฉันไม่มีความกำหนัดเลย<br>
  ความกำหนัดนั้น ดิฉันไม่รู้ดอกว่าเป็นเช่นไร<br>
  เพราะมันถูกดิฉันกำจัดเสียแล้วพร้อมทั้งรากด้วยอริยมรรค<br>
  [๓๘๘] ความกำหนัดนั้นดิฉันยกออกแล้ว<br>
  เหมือนลมหอบเอาเชื้อเพลิงออกจากหลุมถ่านเพลิง<br>
  ถูกทำให้พินาศไปแต่ยอด เหมือนยกภาชนะที่ตกลงในยาพิษออกไป<br>
  ความกำหนัดนั้น ดิฉันไม่รู้ดอกว่าเป็นเช่นไร<br>
  เพราะมันถูกดิฉันกำจัดเสียแล้วพร้อมทั้งรากด้วยอริยมรรค<br>
  [๓๘๙] หญิงใดไม่พิจารณาเบญจขันธ์ หรือไม่เข้าเฝ้าพระศาสดา<br>
  เชิญท่านประเล้าประโลมหญิงเช่นนั้นเถิด<br>
  ท่านนั้นจะต้องเดือดร้อน<br>
  เพราะอาศัยสุภาภิกษุณีผู้รู้ตามความเป็นจริงนี้<br>
  [๓๙๐] เพราะสติของดิฉันมั่นคง<br>
  ไม่ว่าในการด่า การไหว้ สุขและทุกข์<br>
  เพราะรู้ว่าสังขารที่ปัจจัยปรุงแต่งเป็นของไม่งาม<br>
  ใจดิฉันจึงไม่ติดอยู่ในภพ ๓ ทั้งสิ้นเลย<br>
  [๓๙๑] ดิฉันนั้นเป็นสาวิกาของพระสุคต<br>
  ดำเนินไปด้วยยานคืออริยมรรคประกอบด้วยองค์ ๘<br>
  ถอนกิเลสดุจลูกศรเสียแล้ว ไม่มีอาสวะ<br>
  ยินดีอยู่แต่ในเรือนว่าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๑๙ }</span></p><hr><p>
  พระสุตตันตปิฏก ขุททกนิกาย เถรีคาถา [๑๔. ติงสนิบาต] ๑. สุภาชีวกัมพวนิกาเถรีคาถา<br>
  [๓๙๒] รูปภาพที่ทำด้วยไม้หรือใบลานที่เขาบรรจงเขียนไว้สวยงาม<br>
  อันเขาผูกไว้ด้วยด้ายและตรึงไว้ด้วยตะปู<br>
  ทำให้เหมือนกับจะฟ้อนรำได้ต่าง ๆ ดิฉันเห็นมาแล้ว<br>
  [๓๙๓] เมื่อรูปนั้นถูกรื้อออก ปลดด้ายและตะปูออก<br>
  ก็บกพร่อง กระจัดกระจาย<br>
  แยกออกเป็นชิ้น ๆ ไม่พึงได้สภาพที่ชื่อว่ารูป<br>
  บุคคลจะพึงเอาใจจดจ่อในรูปนั้นทำไม<br>
  [๓๙๔] ร่างกายของดิฉันนี้ ก็เปรียบด้วยรูปภาพนั้น<br>
  เว้นจากธรรม๑เหล่านั้นเสีย ก็เป็นไปไม่ได้<br>
  ร่างกายเว้นจากธรรม๑ทั้งหลายเสีย ก็เป็นไปไม่ได้<br>
  บุคคลจะพึงเอาใจจดจ่อในร่างกายนั้นทำไม<br>
  [๓๙๕] เหมือนบุคคลได้เห็นภาพจิตรกรรม<br>
  ที่จิตรกรระบายด้วยหรดาล<br>
  ทำไว้ที่ฝาผนัง ในจิตรกรรมนั้น ท่านก็ยังเห็นวิปริต<br>
  ความสำคัญว่ามนุษย์ของท่านก็ไร้ประโยชน์<br>
  [๓๙๖] คนบอด ท่านยังจะเข้าไปยึดอัตภาพที่ว่างเปล่า<br>
  เหมือนภาพลวงตาที่ปรากฏต่อหน้า<br>
  เหมือนต้นไม้ทองในความฝัน เหมือนรูปของมายากลที่นักเล่นกล<br>
  แสดงท่ามกลางฝูงชนว่าเป็นของจริง<br>
  [๓๙๗] ฟองเป็นดังฟองน้ำที่อยู่กลางดวงตานั้น<br>
  มีน้ำตา มีมูลตา เกิดที่ดวงตานั้น<br>
  และส่วนของดวงตาต่าง ๆ ก็มารวมกัน<br>
  เหมือนก้อนครั่งที่อยู่ตามโพรงไม้<br><br>เชิงอรรถ :<br>
  ๑ เว้นจากธาตุมีปฐวีธาตุเป็นต้น และเว้นจากอวัยวะมีจักษุเป็นต้น ร่างกายเว้นจากธาตุและอวัยวะนี้ย่อม<br>
  เป็นไปไม้ได้ (ขุ.เถรี.อ. ๓๙๔/๓๒๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๒๐ }</span></p><hr><p>
  พระสุตตันตปิฏก ขุททกนิกาย เถรีคาถา [๑๔. ติงสนิบาต] ๑. สุภาชีวกัมพวนิกาเถรีคาถา<br>
  [๓๙๘] พระสุภาเถรีมีดวงตางามและมีใจไม่ข้องไม่ติดในดวงตานั้น<br>
  ก็ควักดวงตาออกจากเบ้าตา<br>
  ส่งมอบให้ชายเจ้าชู้ผู้นั้นทันที<br>
  พร้อมกับกล่าวว่า<br>
  เชิญนำดวงตานั้นไปเถิด<br>
  เพราะเรามอบให้ท่านแล้ว<br>
  [๓๙๙] ทันใดนั้นเอง ความกำหนัดในดวงตานั้น<br>
  ของนักเลงเจ้าชู้นั้นก็หายไป<br>
  และเขาขอขมาพระเถรีนั้นด้วยคำว่า<br>
  ข้าแต่แม่นางผู้ประพฤติพรหมจรรย์<br>
  ขอความสวัสดีพึงมีแก่แม่นางเถิด<br>
  ความประพฤติอนาจารเช่นนี้จักไม่มีต่อไปอีกละ<br>
  (พระสุภาชีวกัมพวนิกาเถรีกล่าวว่า)<br>
  [๔๐๐] ท่านกระทบกระทั่งคนเช่นดิฉันนี้<br>
  ก็เหมือนกอดกองไฟที่ลุกโชน<br>
  เหมือนจับงูมีพิษร้าย<br>
  ท่านขอโทษดิฉัน พึงมีความสวัสดีได้บ้าง<br>
  [๔๐๑] ภิกษุณีนั้นพ้นจากนักเลงเจ้าชู้นั้นแล้ว<br>
  ได้ไปยังสำนักพระพุทธเจ้าผู้ประเสริฐ<br>
  ได้ชมบุญลักษณะอันประเสริฐ<br>
  จักษุก็กลับเป็นปกติเหมือนอย่างเดิม<br>
  ติงสนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๒๑ }</span></p><hr><p>
  พระสุตตันตปิฏก ขุททกนิกาย เถรีคาถา [๑๕. จัตตาฬีสนิบาต] ๑. อิสิทาสีเถรีคาถา<br>
  ๑๕. จัตตาฬีสนิบาต<br>
  ๑. อิสิทาสีเถรีคาถา<br>
  ภาษิตของพระอิสิทาสีเถรี<br>
  (พระสังคีติกาจารย์ได้กล่าวภาษิตเหล่านี้ว่า)<br>
  [๔๐๒] ในเมืองปาฏลีบุตรได้ชื่อว่าเป็นเมืองดอกไม้<br>
  เป็นแผ่นดินที่ผ่องใส<br>
  มีพระภิกษุณี ผู้ทรงคุณธรรม<br>
  เป็นกุลธิดาในศากยสกุล ๒ รูป<br>
  [๔๐๓] ใน ๒ รูปนั้น รูปหนึ่งชื่อว่าอิสิทาสี รูปที่ ๒ ชื่อว่าโพธิ<br>
  ล้วนมีศีลสมบูรณ์ ยินดีเข้าฌาน เป็นพหูสูต กำจัดกิเลสได้แล้ว<br>
  [๔๐๔] ทั้งสองรูปนั้นเที่ยวบิณฑบาต ฉันและล้างบาตรแล้ว<br>
  ก็นั่งพักอย่างสบายในที่สงัด ได้เปล่งถ้อยคำเหล่านี้ถามตอบกัน<br>
  (พระโพธิเถรีถามว่า)<br>
  [๔๐๕] แม่เจ้าอิสิทาสี แม่เจ้าเป็นผู้น่าเลื่อมใสอยู่<br>
  แม้วัยของแม่เจ้าก็ยังไม่เสื่อมโทรม<br>
  แม่เจ้าเห็นโทษอะไร จึงขวนขวายในเนกขัมมะเล่า<br>
  [๔๐๖] พระอิสิทาสีเถรีนั้นฉลาดในการแสดงธรรม<br>
  เมื่อถูกซักถามในที่สงัด จึงได้กล่าวตอบดังนี้ว่า<br>
  แม่เจ้าโพธิ ขอแม่เจ้าจงฟังเหตุที่ฉันออกบวช<br>
  (ต่อไปนี้เป็นคำวิสัชนา)<br>
  [๔๐๗] ในกรุงอุชเชนนีราชธานี<br>
  บิดาของดิฉันเป็นเศรษฐี สำรวมในศีล<br>
  ดิฉันเป็นธิดาคนเดียวของท่าน<br>
  จึงเป็นที่รักที่โปรดปราน และน่าเอ็นดู<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๒๒ }</span></p><hr><p>
  พระสุตตันตปิฏก ขุททกนิกาย เถรีคาถา [๑๕. จัตตาฬีสนิบาต] ๑. อิสิทาสีเถรีคาถา<br>
  [๔๐๘] ภายหลังพวกคนสนิทของดิฉัน<br>
  ที่มีตระกูลสูงมาจากเมืองสาเกต<br>
  ขอดิฉันว่า เศรษฐีมีรัตนะมากขอดิฉัน<br>
  บิดาได้ให้ดิฉันเป็นสะใภ้ของเศรษฐีนั้น<br>
  [๔๐๙] ดิฉันต้องเข้าไปทำความนอบน้อมพ่อผัวและแม่ผัวทุกเช้าเย็น<br>
  ต้องกราบเท้าด้วยเศียรเกล้า ตามที่ถูกสั่งสอนมา<br>
  [๔๑๐] พี่สาวน้องสาว พี่ชายน้องชาย<br>
  หรือบ่าวไพร่ของสามีดิฉันไม่ว่าคนใด<br>
  ดิฉันเห็นแล้วแม้ครั้งเดียว ก็หวาดกลัวต้องให้ที่นั่งเขา<br>
  [๔๑๑] ดิฉันต้องรับรองเขาด้วยข้าว น้ำ ของเคี้ยว<br>
  และสิ่งของที่จัดเตรียมไว้ในที่ที่เขาเข้าไปนั้น<br>
  นำเข้าไปให้ และต้องให้ของที่สมควรแก่เขา<br>
  [๔๑๒] ดิฉันลุกขึ้นตามเวลา เข้าไปยังเรือนสามี<br>
  ล้างมือและเท้าที่ใกล้ประตู ประนมมือเข้าไปหาสามี<br>
  [๔๑๓] ต้องจัดหาหวี เครื่องผัดหน้า ยาหยอดตา<br>
  และกระจก แต่งตัวให้สามีเอง เสมอเหมือนหญิงรับใช้<br>
  [๔๑๔] หุงข้าวต้มแกงเอง ล้างภาชนะเองทั้งนั้น<br>
  ปรนนิบัติสามี เสมือนมารดาปรนนิบัติบุตรน้อยคนเดียว<br>
  [๔๑๕] จงรักภักดี ทำหน้าที่ครบถ้วน<br>
  เลิกถือเนื้อถือตัว ขยันไม่เกียจคร้าน<br>
  มีศีลอย่างนี้ สามีก็ยังเกลียด<br>
  [๔๑๖] สามีนั้น บอกมารดาและบิดาว่า<br>
  ลูกจักลาไปละ ลูกไม่ขออยู่ร่วมกับอิสิทาสี<br>
  ทั้งไม่ยอมอยู่ร่วมเรือนหลังเดียวกันด้วย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๒๓ }</span></p><hr><p>
  พระสุตตันตปิฏก ขุททกนิกาย เถรีคาถา [๑๕. จัตตาฬีสนิบาต] ๑. อิสิทาสีเถรีคาถา<br>
  (มารดาบิดาของเขากล่าวว่า)<br>
  [๔๑๗] อย่าพูดอย่างนี้สิลูก<br>
  อิสิทาสีเป็นบัณฑิต ฉลาดรอบครอบ<br>
  ขยันไม่เกียจคร้าน ทำไมลูกจึงไม่ชอบใจล่ะ<br>
  (สามีของดิฉันพูดว่า)<br>
  [๔๑๘] อิสิทาสี ไม่ได้เบียดเบียนอะไรลูกดอก<br>
  แต่ลูกไม่อยากอยู่ร่วมกับอิสิทาสี<br>
  ลูกเกลียด ลูกพอแล้ว จักขอลาไป<br>
  [๔๑๙] แม่ผัวและพ่อผัว ฟังคำของสามีดิฉันนั้นแล้ว<br>
  ได้ถามดิฉันว่า เจ้าประพฤติผิดอะไร<br>
  เจ้าจึงถูกเขาทอดทิ้ง<br>
  จงพูดไปตามความเป็นจริงสิ<br>
  (ดิฉันตอบว่า)<br>
  [๔๒๐] ดิฉันไม่ได้ประพฤติผิดอะไร ไม่ได้เบียดเบียนเขา<br>
  ทั้งไม่ได้พูดคำหยาบคาย ดิฉันกล้าหรือ<br>
  ที่จะทำสิ่งที่สามีเกลียดดิฉันได้นะคุณแม่<br>
  [๔๒๑] มารดาบิดาของเขานั้น เสียใจ ถูกทุกข์ครอบงำ<br>
  หวังทะนุถนอมบุตร จึงนำดิฉันส่งกลับไปเรือนบิดา<br>
  ฉันเป็นผู้ชนะสิริที่สวยงามแล้วหนอ<br>
  [๔๒๒] ภายหลัง บิดาได้ยกดิฉันให้แก่กุลบุตร<br>
  ผู้ร่ำรวยน้อยกว่าสามีคนแรกครึ่งหนึ่ง<br>
  โดยสินสอดครึ่งหนึ่งจากสินสอดที่เศรษฐีให้เราครั้งแรก<br>
  [๔๒๓] ดิฉัน อยู่ในเรือนสามีคนที่ ๒ นั้นได้เดือนเดียว<br>
  ต่อมา เขาขับไล่ดิฉันซึ่งบำรุงบำเรออยู่ดุจทาสี<br>
  ไม่คิดประทุษร้าย มีศีลสมบูรณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๒๔ }</span></p><hr><p>
  พระสุตตันตปิฏก ขุททกนิกาย เถรีคาถา [๑๕. จัตตาฬีสนิบาต] ๑. อิสิทาสีเถรีคาถา<br>
  [๔๒๔] บิดาของดิฉัน บอกบุรษผู้หนึ่ง ที่ฝึกกายและวาจาแล้ว<br>
  มีหน้าที่ฝึกจิตของชนเหล่าอื่น กำลังเที่ยวขอทานอยู่ว่า<br>
  เจ้าจงทิ้งผ้าเก่า ๆ และกระเบื้องขอทานเสีย<br>
  มาเป็นลูกเขยข้าเถิด<br>
  [๔๒๕] แม้บุรุษนั้น อยู่ได้ครึ่งเดือน ก็พูดกับบิดาว่า<br>
  โปรดคืนผ้าเก่า กระเบื้องขอทาน<br>
  และภาชนะขอทานแก่ฉันเถิด<br>
  ฉันจักไปขอทานตามเดิม<br>
  [๔๒๖] ครั้งนั้น บิดามารดาและหมู่ญาติของดิฉันทุกคน<br>
  พูดกับคนขอทานนั้นว่า เจ้าทำอะไรไม่ได้ในที่นี้ รีบบอกมา<br>
  เธอจักทำกิจนั้นแทนเจ้าเอง<br>
  [๔๒๗] เขาถูกบิดามารดาและหมู่ญาติของดิฉันถามอย่างนี้แล้ว<br>
  จึงพูดว่า ถึงตัวฉันจะเป็นใหญ่และเป็นไท<br>
  ฉันพอแล้ว ไม่มีประโยชน์อะไรที่จะอยู่ร่วมกับอิสิทาสี<br>
  ฉันไม่ขออยู่ร่วมกับอิสิทาสี<br>
  ทั้งไม่ขออยู่ร่วมเรือนหลังเดียวกับเธอ<br>
  [๔๒๘] ชายขอทานนั้นถูกบิดาปล่อยก็ไป<br>
  แม้ดิฉันอยู่คนเดียว ก็คิดว่า<br>
  จะลาบิดามารดาไปตายหรือไปบวชเสีย<br>
  [๔๒๙] ขณะนั้น พระแม่เจ้าชินทัตตาเถรี<br>
  ผู้ทรงวินัย เป็นพหูสูต มีศีลสมบูรณ์<br>
  เที่ยวบิณฑบาตมายังตระกูลบิดา<br>
  [๔๓๐] ดิฉันเห็นท่าน จึงลุกไปจัดที่นั่งของดิฉันถวายท่าน<br>
  และเมื่อท่านนั่งเรียบร้อยแล้ว<br>
  ดิฉันก็กราบเท้าแล้วถวายอาหาร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๒๕ }</span></p><hr><p>
  พระสุตตันตปิฏก ขุททกนิกาย เถรีคาถา [๑๕. จัตตาฬีสนิบาต] ๑. อิสิทาสีเถรีคาถา<br>
  [๔๓๑] ดิฉันเลี้ยงดูท่านด้วยข้าวน้ำ ของควรเคี้ยว<br>
  และสิ่งของที่จัดไว้ในเรือนนั้นให้อิ่มหนำสำราญ<br>
  จึงเรียนท่านว่า ดิฉันประสงค์จะบวช เจ้าค่ะ<br>
  [๔๓๒] ลำดับนั้น บิดาพูดกับดิฉันว่า<br>
  ลูกเอ๋ย ลูกจงประพฤติธรรมในเรือนนี้ก็แล้วกัน<br>
  จงเลี้ยงดูสมณะและพราหมณ์ทั้งหลาย<br>
  ให้อิ่มหนำด้วยข้าวและน้ำเถิด<br>
  [๔๓๓] ขณะนั้น ดิฉันร้องไห้ประนมมือพูดกับบิดาว่า<br>
  ความจริง ลูกทำบาปมามากแล้ว<br>
  ลูกจักชำระกรรมนั้นให้เสร็จสิ้นกันเสียที<br>
  [๔๓๔] ครั้งนั้น บิดาจึงให้พรดิฉันว่า<br>
  ขอให้ลูกบรรลุอรหัตตมรรค อรหัตตผลอันเลิศ<br>
  และจงได้นิพพานที่พระพุทธเจ้าผู้ประเสริฐสุดกว่าเทวดาและมนุษย์<br>
  ทรงกระทำให้แจ้งเถิด<br>
  [๔๓๕] ดิฉันกราบลามารดาบิดาและหมู่ญาติทุกคน<br>
  บวชได้ ๗ วัน ก็ได้บรรลุวิชชา ๓<br>
  [๔๓๖] รู้ระลึกชาติได้ ๗ ชาติ จักบอกกรรมที่มีผลวิบากแก่แม่เจ้า<br>
  ขอแม่เจ้าโปรดสำรวมใจฟังวิบากกรรมนั้นเถิด<br>
  [๔๓๗] ชาติก่อน ดิฉันเป็นช่างทองในเมืองเอรกกัจฉะ<br>
  มีทรัพย์มาก มัวเมาในวัยหนุ่ม ได้เป็นชู้กับภรรยาผู้อื่น<br>
  [๔๓๘] ดิฉันนั้นตายจากชาตินั้นแล้ว<br>
  ต้องไปหมกไหม้อยู่ในนรกเป็นเวลานาน ถูกไฟนรกเผาแล้ว<br>
  ครั้นพ้นจากนรกนั้นแล้ว ก็เกิดในท้องนางลิง<br>
  [๔๓๙] พอเกิดได้ ๗ วัน วานรใหญ่ จ่าฝูง ก็กัดอวัยวะสืบพันธุ์<br>
  นี้เป็นผลกรรมที่ดิฉันเป็นชู้กับภรรยาผู้อื่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๒๖ }</span></p><hr><p>
  พระสุตตันตปิฏก ขุททกนิกาย เถรีคาถา [๑๕. จัตตาฬีสนิบาต] ๑. อิสิทาสีเถรีคาถา<br>
  [๔๔๐] ดิฉันนั้นตายจากกำเนิดวานรนั้นแล้ว<br>
  เกิดในท้องแม่แพะตาบอด และเป็นง่อยอยู่ในป่า แคว้นสินธุ<br>
  [๔๔๑] พออายุได้ ๑๒ ปี พาเด็กขึ้นหลังไป<br>
  ถูกเด็กตัดอวัยวะสืบพันธุ์ ป่วยเป็นโรค<br>
  หมู่หนอนชอนไชที่อวัยวะสืบพันธุ์<br>
  นี้เป็นผลกรรมที่ดิฉันเป็นชู้กับภรรยาผู้อื่น<br>
  [๔๔๒] ดิฉันนั้นตายจากกำเนิดแพะนั้นแล้ว<br>
  ก็เกิดในท้องแม่โคของพ่อค้าโค<br>
  เป็นลูกโคมีขนแดงดังน้ำครั่ง<br>
  อายุ ๑๒ เดือนก็ถูกตอน<br>
  [๔๔๓] ดิฉันถูกเขาใช้ให้ลากไถและเทียมเกวียน<br>
  ป่วยเป็นโรคตาบอด มีความลำบาก<br>
  นี้เป็นผลกรรมที่ดิฉันเป็นชู้กับภรรยาผู้อื่น<br>
  [๔๔๔] ดิฉันนั้นตายจากกำเนิดโคนั้นแล้ว<br>
  เกิดในท้องสาวใช้ข้างถนนในพระนคร<br>
  เป็นหญิงก็ไม่ใช่ เป็นชายก็ไม่เชิง<br>
  นี้เป็นผลกรรมที่ดิฉันเป็นชู้กับภรรยาผู้อื่น<br>
  [๔๔๕] อายุ ๓๐ ปีก็ตาย<br>
  มาเกิดเป็นเด็กหญิง<br>
  ในตระกูลช่างเกวียนที่เข็ญใจ<br>
  มีโภคทรัพย์น้อย<br>
  มีเจ้าหนี้มากมาย<br>
  [๔๔๖] เมื่อหนี้พอกพูนทับถมมากขึ้น<br>
  แต่นั้น นายกองเกวียนก็ริบเอาทรัพย์สมบัติแล้ว<br>
  ฉุดคร่าดิฉันนั้นผู้กำลังรำพันอยู่ออกจากเรือนของสกุล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๒๗ }</span></p><hr><p>
  พระสุตตันตปิฏก ขุททกนิกาย เถรีคาถา [๑๕. จัตตาฬีสนิบาต] ๑. อิสิทาสีเถรีคาถา<br>
  [๔๔๗] ภายหลัง บุตรของนายกองเกวียนนั้นชื่อคิริทาส<br>
  เห็นดิฉันเป็นสาวรุ่นอายุ ๑๖ ปี<br>
  ก็มีจิตปฏิพัทธ์ จึงขอไปเป็นภรรยา<br>
  [๔๔๘] แต่นายคิริทาสนั้น มีภรรยาอยู่ก่อนคนหนึ่ง<br>
  เป็นคนมีศีล มีคุณธรรม และมีชื่อเสียง<br>
  รักใคร่สามีอย่างดียิ่ง ดิฉันได้ทำให้สามีเกลียดนาง<br>
  [๔๔๙] ข้อที่สามีทั้งหลาย เลิกร้างดิฉัน<br>
  ซึ่งปรนนิบัติอยู่เสมือนสาวใช้ไป<br>
  ก็เป็นผลกรรมที่ดิฉันนั้นกระทำแล้วในครั้งนั้น<br>
  ดิฉันสิ้นสุดกรรมนั้นแล้ว<br>
  จัตตาฬีสนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๒๘ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  ๑๖. มหานิบาต<br>
  ๑. สุเมธาเถรีคาถา<br>
  ภาษิตพระสุเมธาเถรี<br>
  ทราบว่า พระสุเมธาเถรีได้กล่าวภาษิตเหล่านี้ว่า<br>
  [๔๕๐] เราเป็นธิดาของพระอัครมเหสีพระเจ้าโกญจะกรุงมันตาวดี ชื่อว่า<br>
  สุเมธา ผู้ที่พระอริยเจ้าทั้งหลายผู้ทำตามคำสั่งสอน<br>
  ทำให้เกิดเลื่อมใสแล้ว<br>
  [๔๕๑] เจ้าหญิงสุเมธามีศีล กล่าวธรรมได้วิจิตร<br>
  เป็นพหูสูต ถูกแนะนำในคำสั่งสอนของพระพุทธเจ้า<br>
  เข้าเฝ้าพระชนกและพระชนนี กราบทูลว่า<br>
  ขอพระชนกพระชนนีทั้ง ๒ พระองค์<br>
  โปรดตั้งพระทัยสดับคำของลูก<br>
  [๔๕๒] ลูกยินดีอย่างยิ่งในนิพพาน<br>
  ภพถึงแม้ว่าจะเป็นทิพย์ก็ไม่ยั่งยืน<br>
  จะกล่าวไปใยถึงกามทั้งหลายซึ่งเป็นของว่างเปล่า<br>
  มีความยินดีน้อย มีความคับแค้นมาก<br>
  [๔๕๓] กามทั้งหลายเผ็ดร้อน เปรียบด้วยงูพิษ<br>
  ที่พวกคนเขลาหมกมุ่นอยู่<br>
  พวกคนเขลาเหล่านั้นแออัดกันในนรก<br>
  ต้องประสบทุกข์เดือดร้อนอยู่เป็นเวลาช้านาน<br>
  [๔๕๔] พวกคนเขลาไม่สำรวมกายวาจาและใจ ทำแต่ความชั่ว<br>
  พอกพูนแต่ความชั่วย่อมโศร้าโศกในอบายทุกเมื่อ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๒๙ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๔๕๕] พวกคนเขลาเหล่านั้นมีปัญญาทราม ไม่มีความคิด<br>
  ยินดีแล้วในทุกข์และเหตุให้เกิดทุกข์<br>
  ไม่รู้สัจธรรม ๔ ที่พระอริยะแสดงอยู่ จึงรู้อริยสัจไม่ได้<br>
  [๔๕๖] ทูลกระหม่อมแม่เจ้าขา คนเขลาเหล่าใดเมื่อไม่รู้สัจจะทั้งหลาย<br>
  ที่พระพุทธเจ้าผู้ประเสริฐทรงแสดงไว้แล้ว ยังชื่นชมภพ พอใจเกิด<br>
  ในหมู่เทพ คนเขลาเหล่านั้นมีอยู่เป็นจำนวนมากในโลกนี้<br>
  [๔๕๗] ความเกิดในหมู่เทพในภพที่ไม่เที่ยง เป็นสภาวะที่ไม่ยั่งยืน<br>
  พวกคนเขลาย่อมไม่สะดุ้งกลัวต่อการที่จะต้องเกิดบ่อย ๆ<br>
  [๔๕๘] สัตว์ทั้งหลายย่อมได้อบาย ๔ กันง่าย<br>
  ส่วนคติ ๒ ได้กันลำบาก<br>
  เหล่าสัตว์ที่เข้าถึงอบาย ในนรกไม่มีการบวชนะเพคะ<br>
  [๔๕๙] ขอพระชนกพระชนนีทั้ง ๒ พระองค์<br>
  ทรงอนุญาตให้ลูกบวชในพระธรรมวินัยของพระทศพลเถิดเพคะ<br>
  ลูกจักขวนขวายน้อย พากเพียรเพื่อละชาติและมรณะ<br>
  [๔๖๐] กายที่มีโทษคือกายที่ไร้สาระซึ่งพวกคนเขลาชื่นชมนักหนา<br>
  จะมีประโยชน์อะไรในภพ<br>
  ขอทั้ง ๒ พระองค์ทรงอนุญาตเถิด<br>
  ลูกจักบวชเพื่อดับภวตัณหา๑<br>
  [๔๖๑] ความอุบัติขึ้นแห่งพระพุทธเจ้าทั้งหลายลูกได้แล้ว<br>
  อักขณะ๒ลูกก็เว้นแล้ว<br>
  ขณะลูกก็ได้แล้ว<br>
  ลูกจะไม่พึงทำลายศีลและพรหมจรรย์ตลอดชีวิต<br><br>เชิงอรรถ :<br>
  ๑ ความอยากในภพ<br>
  ๒ ไม่ใช่เวลา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๓๐ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๔๖๒] เจ้าหญิงสุเมธากราบทูลพระชนกพระชนนีอย่างนี้ว่า<br>
  ตราบใดที่ลูกยังเป็นคฤหัสถ์จักไม่ยอมรับประทานอาหาร<br>
  ถึงจะตายก็ยอมเพคะ<br>
  [๔๖๓] พระชนนีของพระนางสุเมธานั้นทรงเป็นทุกข์ ทรงกันแสง<br>
  และพระชนกของนางมีพระพักตร์นองด้วยอัสสุชล<br>
  ทั้ง ๒ พระองค์ทรงพยายามเกลี้ยกล่อมพระนางสุเมธานั้น<br>
  ซึ่งฟุบลงที่พื้นดิน ณ พื้นปราสาทว่า<br>
  [๔๖๔] ลุกขึ้นเถิด ลูกรัก จะเศร้าโศกไปทำไม<br>
  พ่อแม่ได้ยกลูกให้พระเจ้าอนิกรัต<br>
  ผู้ทรงสง่างามในพระนครวารณวดีแล้ว<br>
  [๔๖๕] ลูกจักเป็นเอกอัครมเหสีของพระเจ้าอนิกรัต<br>
  ศีล พรหมจรรย์ บรรพชาทำได้ยากนะลูกรัก<br>
  [๔๖๖] อำนาจในแคว้นของพระเจ้าอนิกรัต ทรัพย์<br>
  ความเป็นใหญ่ โภคะ สุขในราชสกุลนี้<br>
  ถ้าลูกปรารถนาแล้ว ก็จักอยู่ในเงื้อมมือของลูก<br>
  ลูกก็ยังเป็นสาว จงบริโภคกามทั้งหลายเถิด<br>
  ลูกจงวิวาห์เสียนะลูกนะ<br>
  [๔๖๗] ลำดับนั้น เจ้าหญิงสุเมธากราบทูลพระชนกพระชนนีนั้น<br>
  อย่างนี้ว่า อำนาจเป็นต้นเช่นนี้จงอย่ามีเลย<br>
  เพราะภพหาสาระมิได้ ลูกขอบวชหรือตายเท่านั้น<br>
  แต่ลูกไม่ยอมวิวาห์แน่นอน<br>
  [๔๖๘] กายที่เปื่อยเน่าเหมือนหมู่หนอน ไม่สะอาด<br>
  มีกลิ่นเหม็นฟุ้งไป น่าสะพรึงกลัว<br>
  เป็นดุจถุงหนัง บรรจุศพ เต็มด้วยของไม่สะอาด<br>
  ไหลออกอยู่เนือง ๆ ซึ่งคนเขลายึดถืออยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๓๑ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๔๖๙] ลูกรู้อยู่ว่าร่างกายนั้นปฏิกูลเหมือนหมู่หนอน<br>
  ถูกฉาบไว้ด้วยเนื้อและเลือด<br>
  เป็นที่อยู่ของหมู่หนอน เป็นเหยื่อของแร้งกา<br>
  ทำไมทูลกระหม่อมจึงพระราชทานซากศพ<br>
  แก่พระราชาพระองค์นั้นเพคะ<br>
  [๔๗๐] ไม่ช้าร่างกายที่ปราศจากวิญญาณ<br>
  ถูกหมู่ญาติซึ่งพากันเกลียดชัง<br>
  ทอดทิ้งไปเหมือนท่อนไม้ที่เขาก็พากันนำไปทิ้งป่าช้า<br>
  [๔๗๑] มารดาบิดาของตนยังเกลียดชัง<br>
  พากันเอาซากศพนั้นไปทิ้งให้เป็นอาหารของสัตว์อื่น ๆ ในป่าช้า<br>
  กลับมาก็ต้องอาบน้ำดำเกล้า<br>
  จะกล่าวไปใยถึงหมู่ชนทั่ว ๆ ไปเล่า<br>
  [๔๗๒] หมู่ชนยึดถือแล้วในร่างกายอันเปื่อยเน่า<br>
  เป็นซากศพ ไม่มีแก่นสาร เป็นร่างของกระดูกและเอ็น<br>
  เต็มไปด้วยน้ำลาย น้ำตา และอุจจาระ<br>
  [๔๗๓] ผู้ใดพึงชำแหละร่างกายนั้นกลับข้างในมาไว้ข้างนอก<br>
  ผู้นั้นก็จะทนกลิ่นเหม็นของร่างกายนั้นไม่ได้<br>
  แม้มารดาของตนก็ยังเกลียดชัง<br>
  [๔๗๔] ลูกพิจารณาโดยอุบายอันแยบคายว่า<br>
  ขันธ์ ธาตุ อายตนะอันปัจจัยปรุงแต่งแล้ว<br>
  มีชาติเป็นมูลเหตุ เป็นทุกข์ เพราะเหตุไร<br>
  จะพึงปรารถนาการวิวาห์เล่าเพคะ<br>
  [๔๗๕] หอก ๓๐๐ เล่มใหม่เอี่ยมจะพึงตกต้องที่กายทุก ๆ วัน<br>
  และทิ่มแทงอยู่ถึง ๑๐๐ ปี ยังประเสริฐกว่า<br>
  หากว่าความสิ้นทุกข์ จะพึงมีได้ด้วยอาการอย่างนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๓๒ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๔๗๖] ผู้ใดรู้แจ้งคำสอนของพระศาสดาอย่างนี้แล้ว<br>
  พึงยอมรับการทิ่มแทง ด้วยอาการอย่างนั้นยังประเสริฐกว่า<br>
  เพราะสังสารวัฎของคนเหล่านั้น<br>
  ซึ่งถูกชราพยาธิและมรณะเบียดเบียนบ่อย ๆ ยาวนาน<br>
  [๔๗๗] ในจำพวกเทวดา มนุษย์ กำเนิดสัตว์ดิรัจฉาน<br>
  หมู่อสุรกาย เปรต และสัตว์นรก<br>
  การทำร้ายกันยังปรากฏอยู่หาประมาณมิได้<br>
  [๔๗๘] สำหรับสัตว์ที่เศร้าหมองอยู่ในอบาย<br>
  ยังมีการทำร้ายกันอยู่มากในนรก<br>
  แม้ในเทวดาทั้งหลายก็ช่วยไม่ได้<br>
  สุขอื่นนอกจากสุขคือนิพพานไม่มีเลย<br>
  [๔๗๙] ชนเหล่าใดขวนขวายในพระธรรมวินัยของพระทศพล<br>
  มีความขวนขวายน้อย พากเพียรเพื่อละชาติและมรณะ<br>
  ชนเหล่านั้นย่อมถึงนิพพาน<br>
  [๔๘๐] ทูลกระหม่อมพ่อ เพคะ วันนี้แหละลูกจักออกบวช<br>
  โภคทรัพย์ทั้งหลายที่ไม่มีแก่นสารจะมีประโยชน์อะไร<br>
  ลูกเบื่อหน่ายกามทั้งหลายแล้ว<br>
  ทำให้เสมอด้วยรากสุนัข ทำให้เหมือนตาลยอดด้วน<br>
  [๔๘๑] เจ้าหญิงสุเมธานั้นกำลังกราบทูลพระชนกอยู่อย่างนี้<br>
  พระเจ้าอนิกรัตผู้ได้รับพระราชทานพระนางสุเมธานั้น<br>
  มีข้าราชบริพารหนุ่มแวดล้อมแล้ว<br>
  ก็เสด็จมาเพื่อเข้าสู่วิวาห์เมื่อเวลากระชั้นชิด<br>
  [๔๘๒] ภายหลัง เจ้าหญิงสุเมธาทราบว่าพระเจ้าอนิกรัตเสด็จมา<br>
  จึงใช้พระขรรค์ตัดพระเกศาอันดำขลับที่รวบไว้ อ่อนสลวย<br>
  ทรงปิดปราสาท เข้าปฐมฌาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๓๓ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๔๘๓] เจ้าหญิงสุเมธานั้นเข้าฌาน อยู่ในปราสาทนั้น<br>
  และพระเจ้าอนิกรัตก็ได้เสด็จมาถึงพระนคร<br>
  สุเมธาก็เจริญอนิจจสัญญาอยู่ในปราสาทนั้นนั่นแหละ<br>
  [๔๘๔] เจ้าหญิงสุเมธานั้นกำลังมนสิการ<br>
  และพระเจ้าอนิกรัตทรงแต่งองค์ด้วยแก้วมณีและทองคำ<br>
  ก็รีบเสด็จขึ้นปราสาท ทรงประคองอัญชลี<br>
  อ้อนวอนพระนางสุเมธาว่า<br>
  [๔๘๕] อำนาจ ทรัพย์ ความเป็นใหญ่ โภคะ สุขในราชสมบัติ<br>
  น้องหญิงยังเป็นสาวอยู่<br>
  ขอเชิญบริโภคกามทั้งหลาย<br>
  กามสุขหาได้ยากในโลก<br>
  [๔๘๖] ราชสมบัติพี่ยอมสละให้น้องหญิงแล้ว<br>
  เชิญน้องหญิงบริโภคโภคทรัพย์<br>
  ถวายทานทั้งหลายเถิด<br>
  น้องหญิงอย่าทรงเสียพระทัยเลย<br>
  พระชนกพระชนนีของพระน้องหญิงทรงเป็นทุกข์<br>
  [๔๘๗] เจ้าหญิงสุเมธาไม่ต้องการกามทั้งหลาย<br>
  ปราศจากโมหะแล้ว<br>
  จึงกราบทูลพระเจ้าอนิกรัตนั้นว่า<br>
  อย่าทรงเพลิดเพลินกามเลย<br>
  โปรดทรงเห็นโทษในกามทั้งหลายเถิด เพคะ<br>
  [๔๘๘] พระเจ้ามันธาตุ เจ้าแห่งทวีปทั้ง ๔<br>
  ทรงเป็นยอดผู้บริโภคกามทั้งหลาย<br>
  ยังไม่ทันทรงอิ่มก็เสด็จสวรรคตไปแล้ว<br>
  ทั้งความปรารถนาของพระองค์ ก็ยังไม่เต็มเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๓๔ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๔๘๙] เทวดาผู้เป็นเจ้าแห่งฝนพึงหลั่งฝนคือรัตนะ ๗ ลงมาโดยรอบ<br>
  ทั่วทั้ง ๑๐ ทิศ ความอิ่มกามทั้งหลายก็ไม่มี<br>
  นรชนทั้งหลายยังไม่อิ่มเลย ก็พากันตายไป<br>
  [๔๙๐] กามทั้งหลายเปรียบด้วยดาบและหลาว<br>
  เปรียบด้วยหัวงูเห่า เปรียบด้วยร่างกระดูก<br>
  เปรียบด้วยคบเพลิงตามเผาอยู่<br>
  [๔๙๑] กามทั้งหลายไม่เที่ยง ไม่ยั่งยืน มีทุกข์มาก มีพิษมาก<br>
  เป็นเหตุแห่งทุกข์ มีผลเป็นทุกข์ เหมือนก้อนเหล็กที่ลุกโชน<br>
  [๔๙๒] กามทั้งหลายเปรียบด้วยผลไม้ เปรียบด้วยชิ้นเนื้อ<br>
  นำทุกข์มาให้ เปรียบด้วยความฝันหลอกลวง<br>
  เปรียบด้วยของที่ยืมเขามา<br>
  [๔๙๓] กามทั้งหลายเปรียบด้วยหอกและหลาว<br>
  เป็นโรค เป็นดังหัวฝี เป็นทุกข์ เป็นความลำบาก<br>
  เสมือนหลุมถ่านเพลิง เป็นเหตุแห่งทุกข์<br>
  เป็นภัย เป็นเพชฌฆาต<br>
  [๔๙๔] กามทั้งหลายมีทุกข์มากอย่างนี้<br>
  บัณฑิตทั้งหลายจึงกล่าวว่าทำอันตราย<br>
  เชิญพระองค์เสด็จกลับไปเสียเถิด<br>
  หม่อมฉันไม่มีความวางใจในภพของตนเองเลย<br>
  [๔๙๕] เมื่อไฟกำลังไหม้ศีรษะของตนเองอยู่<br>
  คนอื่นจักช่วยอะไรหม่อมฉันได้<br>
  เมื่อชราและมรณะติดตามอยู่<br>
  ก็ควรพยายามกำจัดชราและมรณะนั้นเสีย<br>
  [๔๙๖] ดิฉันเห็นพระชนกพระชนนีและพระเจ้าอนิกรัตเสด็จยังไม่ทันถึง<br>
  พระทวารก็ประทับนั่งที่พื้นดิน ทรงกันแสงอยู่<br>
  จึงได้กราบทูลดังนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๓๕ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๔๙๗] สังสารวัฏเป็นสภาวะยืดยาวสำหรับพวกคนเขลา<br>
  ผู้ร้องไห้อยู่บ่อย ๆ เพราะบิดามารดาตาย<br>
  พี่ชายน้องชายถูกฆ่า และตัวเองถูกฆ่า<br>
  ในสังสารวัฏที่มีเบื้องต้นและเบื้องปลายรู้ไม่ได้แล้ว<br>
  [๔๙๘] ขอพระองค์ทรงโปรดระลึกถึงน้ำตา น้ำนม เลือด<br>
  และกองกระดูก ของสัตว์ทั้งหลายผู้ท่องเที่ยวไปมาว่ามากเพียงไร<br>
  เพราะความที่สังสารวัฏมีเบื้องต้นและเบื้องปลายรู้ไม่ได้แล้ว<br>
  [๔๙๙] โปรดทรงระลึกถึงมหาสมุทรทั้ง ๔ ที่พระพุทธเจ้าทั้งหลายทรง<br>
  นำมาเปรียบเทียบด้วยน้ำตา น้ำนมและเลือด<br>
  โปรดทรงระลึกถึงกองกระดูกในกัปหนึ่งของบุคคลคนหนึ่ง<br>
  เทียบเท่าภูเขาวิปุลบรรพต<br>
  [๕๐๐] โปรดทรงระลึกถึงแผ่นดินใหญ่ชมพูทวีปที่พระพุทธเจ้าทั้งหลาย<br>
  ทรงนำมาเปรียบเทียบด้วยสังสารวัฏของสัตว์ที่ท่องเที่ยวอยู่ใน<br>
  สังสารวัฏที่มีเบื้องต้นและเบื้องปลายรู้ไม่ได้แล้ว<br>
  แผ่นดินทั้งหลายทำให้เป็นก้อนเท่าเมล็ดพุทรา<br>
  ก็มากไม่พอเท่าจำนวนมารดาบิดาทั้งหลาย<br>
  [๕๐๑] โปรดทรงระลึกถึงหญ้า ไม้ กิ่งไม้ และใบไม้<br>
  ที่พระพุทธเจ้าทั้งหลายทรงนำมาเปรียบเทียบ<br>
  เพราะสังสารวัฏมีเบื้องต้นและเบื้องปลายรู้ไม่ได้แล้ว<br>
  ท่อนไม้ทั้งหลายมีขนาด ๔ นิ้ว<br>
  ก็มากไม่พอเท่าจำนวนบิดาและปู่ทั้งหลาย<br>
  [๕๐๒] โปรดทรงระลึกถึงเต่าตาบอด<br>
  และช่องแอกอันหมุนวนไปในทิศบูรพาและทิศอื่น ๆ<br>
  ในมหาสมุทรมาสวมหัวเต่าตาบอดตัวนั้น<br>
  เปรียบเทียบในการได้อัตภาพเป็นมนุษย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๓๖ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๕๐๓] โปรดทรงระลึกถึงสภาวะที่จะสลายไปแห่งโทษคือกาย<br>
  ที่ไม่มีแก่นสาร ซึ่งเปรียบด้วยก้อนฟองน้ำ<br>
  โปรดทรงพิจารณาให้เห็นขันธ์ทั้งหลายว่าเป็นสภาพไม่เที่ยง<br>
  โปรดทรงระลึกถึงนรกทั้งหลายว่ามีความคับแค้นมาก<br>
  [๕๐๔] โปรดทรงระลึกถึงสัตว์ทั้งหลายที่พากันทำป่าช้าให้รก<br>
  ในชาตินั้น ๆ อยู่ร่ำไป<br>
  โปรดระลึกถึงภัยคือจรเข้๑<br>
  โปรดทรงระลึกถึงอริยสัจ ๔<br>
  [๕๐๕] เมื่ออมตนิพพานมีอยู่<br>
  พระองค์ยังจะทรงต้องการอะไร<br>
  ด้วยของเผ็ดร้อน ๕ อย่างที่ทรงดื่มแล้วอีกเล่า<br>
  เพราะว่า ความยินดีกามทุกอย่าง<br>
  เผ็ดร้อนกว่าของเผ็ดร้อน ๕ อย่าง<br>
  [๕๐๖] เมื่ออมตนิพพานมีอยู่<br>
  พระองค์ยังจะทรงต้องการอะไรด้วยกามทั้งหลายที่เร่าร้อนอีกเล่า<br>
  เพราะว่าความยินดีกามทุกอย่างอันไฟติดโพลงแล้ว<br>
  ให้เดือดร้อน ให้หวั่นไหว เผาให้ร้อนแล้ว<br>
  [๕๐๗] เมื่อการออกจากกามซึ่งไม่มีข้าศึกมีอยู่<br>
  พระองค์ยังจะทรงต้องการอะไรด้วยกามทั้งหลายที่มีข้าศึกมาก<br>
  กามทั้งหลายมีภัยอยู่ทั่วไป<br>
  คือ ราชภัย อัคคีภัย โจรภัย อุทกภัย<br>
  และอัปปิยภัย๒จึงชื่อว่ามีข้าศึกมาก<br><br>เชิงอรรถ :<br>
  ๑ เห็นแก่กินเห็นแก่ปากแก่ท้อง<br>
  ๒ ภัยที่เกิดจากคนร่วมมรดกที่ไม่ถูกกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๓๗ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๕๐๘] เมื่อโมกขธรรมมีอยู่<br>
  พระองค์ยังจะทรงต้องการอะไร<br>
  ด้วยกามทั้งหลายที่มีการฆ่าการจองจำเล่า<br>
  เพราะว่าการฆ่าการจองจำมีอยู่ในกามทั้งหลาย<br>
  สัตว์ทั้งหลายผู้ใคร่กามย่อมได้รับทุกข์ทั้งหลาย<br>
  [๕๐๙] คบเพลิงหญ้าที่ลุกโพลงย่อมไหม้คนที่ถือ<br>
  และพวกคนที่ไม่ยอมปล่อย<br>
  เพราะว่ากามทั้งหลายเปรียบด้วยคบเพลิงย่อมไหม้คนที่ไม่ยอมละ<br>
  [๕๑๐] โปรดอย่าละสุขอันไพบูลย์<br>
  เพราะเหตุแห่งกามสุขเพียงเล็กน้อย<br>
  อย่าทรงเป็นดุจปลาใหญ่กลืนเบ็ด<br>
  ต้องเดือดร้อนในภายหลัง<br>
  [๕๑๑] โปรดอย่าทรงเป็นดุจสุนัขถูกล่ามโซ่หมุนไปหมุนมา<br>
  เพราะกามทั้งหลายเลย<br>
  เพราะกามทั้งหลายจักทำพระองค์ให้เป็นเหมือนคนจัณฑาลหิวจัด<br>
  ได้สุนัขแล้วทำให้พินาศได้<br>
  [๕๑๒] พระองค์ทรงประกอบด้วยกาม<br>
  จักเสวยทุกข์ซึ่งหาประมาณมิได้<br>
  และความเสียใจอย่างมาก<br>
  โปรดสละกามอันไม่ยั่งยืนเสียเถิด<br>
  [๕๑๓] เมื่อนิพพานที่ไม่มีความแก่มีอยู่<br>
  พระองค์ยังจะทรงต้องการอะไร<br>
  ด้วยกามทั้งหลายที่มีความแก่เล่า<br>
  ความเกิดทั้งปวงมีมรณะและพยาธิกำกับไว้ในภพทุกภพ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๓๘ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๕๑๔] นิพพานนี้ไม่แก่ ไม่ตาย<br>
  เป็นทางดำเนินถึงความไม่แก่และไม่ตาย<br>
  ไม่มีความเศร้าโศก<br>
  ไม่ถูกข้าศึกเบียดเบียน<br>
  ไม่พลาด ไม่มีภัย<br>
  ไม่มีความเดือดร้อน<br>
  [๕๑๕] นิพพานนี้ พระอริยเจ้าเป็นจำนวนมากบรรลุแล้ว<br>
  อมตนิพพานนี้อันผู้พยายามโดยแยบคายพึงได้ในวันนี้นี่แหละ<br>
  แต่ผู้ไม่พยายามอาจหาได้ไม่<br>
  [๕๑๖] เจ้าหญิงสุเมธาเมื่อไม่ทรงยินดีในสังขาร กราบทูลอย่างนี้<br>
  และเมื่อกำลังทรงเกลี้ยกล่อมพระเจ้าอนิกรัตอยู่<br>
  ก็ทรงโยนพระเกศาลงที่พื้นดิน<br>
  [๕๑๗] พระเจ้าอนิกรัตเสด็จลุกขึ้น ประคองอัญชลี<br>
  ทูลอ้อนวอนพระชนกของพระนางว่า<br>
  โปรดทรงปลดปล่อยเจ้าหญิงสุเมธาให้ผนวชเถิด<br>
  เพราะว่าเจ้าหญิงทรงเห็นวิโมกข์และสัจธรรมแล้ว<br>
  [๕๑๘] เจ้าหญิงสุเมธานั้นซึ่งพระชนกชนนีทรงปล่อยแล้ว<br>
  กลัวภัยคือความโศก<br>
  บวชแล้วเมื่อศึกษาอยู่<br>
  ก็ทำให้แจ้งอภิญญา ๖ และอรหัตผลแล้ว<br>
  [๕๑๙] นิพพานนั้นน่าอัศจรรย์ ไม่เคยมี<br>
  ได้มีแก่สุเมธาราชกัญญา<br>
  พระสุเมธาเถรีได้พยากรณ์วิธีที่ตนประพฤติแล้วในปุพเพนิวาสญาณ<br>
  เหมือนอย่างที่พยากรณ์ในเวลาใกล้ปรินิพพานว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๓๙ }</span></p><hr><p>
  พระสุตตันตปิฏก ขุททกนิกาย เถรีคาถา [๑๖. มหานิบาต] ๑. สุเมธาเถรีคาถา<br>
  [๕๒๐] เมื่อพระผู้มีพระภาคทรงพระนามว่าโกนาคมนะเสด็จอุบัติขึ้นใน<br>
  โลก เมื่อสร้างสังฆารามเสร็จใหม่ ๆ ข้าพเจ้าได้เป็นหญิง รวมกับ<br>
  เพื่อนกัน ๓ คน๑ ได้ถวายวิหารแด่สงฆ์<br>
  [๕๒๑] พวกเราทั้ง ๓ คนเกิดในเทวดา ๑๐ ชาติบ้าง ๑๐๐ ชาติบ้าง<br>
  ๑,๐๐๐ ชาติบ้าง ๑๐,๐๐๐ ชาติบ้าง<br>
  ไม่จำต้องกล่าวถึงการเกิดในมนุษย์เลย<br>
  [๕๒๒] พวกเรามีฤทธิ์มากในหมู่เทวดา<br>
  ไม่จำเป็นต้องกล่าวถึงฤทธิ์ในหมู่มนุษย์<br>
  เราเป็นมเหสีนารีรัตน์ของพระเจ้าจักรพรรดิผู้มีรัตนะ ๗ ประการ<br>
  [๕๒๓] การสร้างอารามถวายสงฆ์เป็นวิหารทานนั้น<br>
  เป็นเหตุเป็นแดนเกิด(แห่งทิพยสมบัติตามที่กล่าวมาแล้ว)<br>
  ข้อนั้นเป็นมูล และเป็นความเกษมในพระศาสนา<br>
  เป็นเหตุตั้งมั่น (พร้อมด้วยธรรมครั้งที่ ๑)<br>
  ข้อนั้นเป็นนิพพานสำหรับข้าพเจ้าผู้ยินดีแล้วในธรรม<br>
  [๕๒๔] ชนเหล่าใดเชื่อพระดำรัสของพระผู้มีพระภาค<br>
  ผู้มีพระปัญญาไม่ทราม<br>
  ชนเหล่านั้นย่อมกล่าวอย่างนี้ย่อมเบื่อหน่ายในภพ<br>
  ครั้นเบื่อหน่ายแล้ว ย่อมคลายกำหนัดดังนี้<br>
  มหานิบาต จบบริบูรณ์<br>
  เถรีคาถา จบบริบูรณ์<br>
  ในเถรีคาถานี้ มี ๔๙๔ คาถา<br>
  และมีพระเถรีล้วนแต่เป็นผู้สิ้นอาสวะเกิน ๑๐๐ รูป ฉะนี้แล<br><br>เชิงอรรถ :<br>
  ๑ คือ ธนัญชานี เขมา และข้าพเจ้า (สุเมธา) (ขุ.เถรี.อ. ๕๒๐/๓๖๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๖๔๐ }</span></p>
  <hr>
  <p class="nc">  พระไตรปิฎกเล่มที่ ๒๖ สุตตันตปิฎกที่ ๑๘ ขุททกนิกาย<br>
    วิมาน เปตวัตถุ
    เถรคาถา เถรีคาถา จบ  </p>
  <p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>