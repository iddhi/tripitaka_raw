<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๓๒-๑ สุตตันตปิฎกที่ ๒๔ ขุททกนิกาย อปทาน ภาค ๑</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๓๒-๑ สุตตันตปิฎกที่ ๒๔ ขุททกนิกาย อปทาน ภาค ๑<br>
  <br>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  <br>
พระสุตตันตปิฎก<br>
ขุททกนิกาย อปทาน ภาค ๑<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br>
๑. พุทธวรรค<br>
  หมวดว่าด้วยพระพุทธเจ้าเป็นต้น<br>
  ๑. พุทธาปทาน<br>
พระประวัติในอดีตชาติของพระพุทธเจ้า</p>
<p> [๑] พระอานนทเถระ ผู้เป็นมุนีชาวแคว้นวิเทหะ<br>
  น้อมกายลงทูลถามพระตถาคตผู้ประทับอยู่<br>
  ณ พระเชตวันมหาวิหารว่า<br>
  ได้ทราบว่า พระสัพพัญญูพุทธเจ้ามีอยู่<br>
  พระสัพพัญญูพุทธเจ้าเหล่านั้นผู้เป็นนักปราชญ์<br>
  ทรงอุบัติขึ้นเพราะเหตุอะไร<br>
  [๒] ลำดับนั้น พระสัพพัญญูผู้ประเสริฐ ผู้แสวงหาคุณอันยิ่งใหญ่<br>
  ได้ตรัสกับพระอานนท์ผู้เจริญด้วยพระสุรเสียงที่ไพเราะว่า<br>
  ธีรชนเหล่าใดได้สั่งสมกุศลสมภารไว้ในพระพุทธเจ้าองค์ก่อน ๆ<br>
  ยังไม่ได้ความหลุดพ้นจากกิเลสในศาสนาของพระชินเจ้าทั้งหลาย<br>
  [๓] เพราะมุ่งหน้าต่อสัมโพธิญาณนั้นแล<br>
  ธีรชนผู้มีปัญญาแก่กล้าดี<br>
  จึงได้บรรลุความเป็นพระสัพพัญญู<br>
  ด้วยอัธยาศัยที่เข้มแข็งและด้วยอำนาจแห่งปัญญา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  [๔] ถึงเราก็ได้เป็นผู้มีใจปรารถนาจะเป็นพระพุทธเจ้า<br>
  ในสำนักของพระพุทธเจ้าองค์ก่อน ๆ หลายพระองค์<br>
  พระพุทธเจ้าเหล่านั้นทรงเป็นพระธรรมราชา นับไม่ถ้วน<br>
  [๕] ต่อไปนี้ ขอให้เธอทั้งหลายผู้มีใจหมดจด<br>
  จงฟังประวัติในอดีตชาติของพระพุทธเจ้าทั้งหลาย<br>
  พระพุทธเจ้าผู้ทรงเป็นพระธรรมราชา<br>
  สมบูรณ์ด้วยบารมี ๓๐ ประการ๑นับไม่ถ้วน<br>
  [๖] เรายกนิ้วมือทั้ง ๑๐ นิ้วขึ้น<br>
  นอบน้อมพระโพธิญาณของพระพุทธเจ้าผู้ประเสริฐสุด<br>
  อภิวาทพระพุทธเจ้าผู้ทรงเป็นผู้นำสัตว์โลก<br>
  พร้อมด้วยพระสงฆ์ด้วยเศียรเกล้า<br>
  [๗] ในพุทธเขต๒ มีรัตนะที่อยู่ในอากาศ<br>
  ที่อยู่บนภาคพื้นดิน นับจำนวนไม่ถ้วนอยู่เท่าใด<br>
  เราพึงนึกนำรัตนะเท่านั้นทั้งหมดมาได้<br>
  [๘] ณ พื้นที่อันเป็นเงินนั้น<br>
  เราได้เนรมิตปราสาทแก้วหลายร้อยชั้น<br>
  สูงตระหง่านโชติช่วงในท้องฟ้า<br><br>เชิงอรรถ :<br>
  ๑ บารมี ๓๐ ประการ คือ ทาน ศีล เนกขัมมะ ปัญญา วิริยะ ขันติ สัจจะ อธิษฐาน เมตตา
  อุเบกขา,<br>
  ทานอุปบารมี ฯลฯ อุเบกขาอุปบารมี, ทานปรมัตถบารมี ฯลฯ อุเบกขาปรมัตถบารมี ทานบารมี
  การ<br>
  บำเพ็ญทานตามปกติ ทานอุปบารมี การบำเพ็ญทานยิ่งกว่าปกติ ทานปรมัตถบารมี การบำเพ็ญทาน<br>
  ระดับสูงสุด เช่น สละทรัพย์ภายนอกเป็นทานบารมี สละอวัยวะเป็นทานอุปบารมี สละชีวิตเป็นทาน<br>
  เป็นปรมัตถบารมี (ขุ.พุทธ. ๓๓/๗๖/๔๔๖, ขุ.จริยา. (แปล) ๓๓/๗๗๖-๗๗๗)<br>
  ๒ พุทธเขต (เขตแดนของพระพุทธเจ้า) มี ๓ คือ ชาติเขต อาณาเขต วิสัยเขต ชาติเขตมีขอบเขตหนึ่ง<br>
  หมื่นจักรวาลจะเกิดการหวั่นไหวทั่วถึงกันในคราวพระพุทธเจ้าถือปฏิสนธิเป็นต้น อาณาเขตมีขอบเขตถึง<br>
  หนึ่งแสนโกฏิจักรวาล เป็นสถานที่ที่อานุภาพแห่งพระปริตรแผ่ไปถึง วิสัยเขตไม่มีขอบเขตที่จะกำหนดได้<br>
  (วิสุทธิ. ๒/๔๙-๕๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  [๙] มีเสาวิจิตรงดงาม มีค่ามาก<br>
  ตั้งอยู่เรียงราย มีขื่อทำด้วยทองคำ<br>
  (ติดคู่ห่วงทองคำที่ขื่อหรือจันทัน)<br>
  ประดับด้วยนกกระเรียนและฉัตร<br>
  [๑๐] พื้นชั้นแรกทำด้วยแก้วไพฑูรย์<br>
  งดงามดังก้อนเมฆปราศจากมลทิน<br>
  มีภาพฝูงปลาและดอกบัวอยู่เกลื่อนกลาด<br>
  ย่อมงามด้วยพื้นทองคำอย่างดี<br>
  [๑๑] (ที่ปราสาทนั้น) พื้นบางชั้นมีภาพกิ่งไม้อ่อนช้อย<br>
  มีสีเหมือนสีแก้วประพาฬ<br>
  บางชั้นมีสีแดงสด บางชั้นงดงามเปล่งรัศมีดังสีแมลงค่อมทอง๑<br>
  บางชั้นสว่างไสวไปทั่วทิศ<br>
  [๑๒] (ที่ปราสาทนั้น) แบ่งพื้นที่เป็นหน้ามุข<br>
  ระเบียง หน้าต่าง ไว้อย่างดี<br>
  มีพวงอุบะหอม๒ที่น่ารื่นรมย์ใจ<br>
  ห้อยย้อยจากวลัยไพที๓และบานประตูข่ายทั้ง ๔ ด้าน<br>
  [๑๓] (ที่ปราสาทนั้น) ประกอบด้วยเรือนยอดชั้นเยี่ยม<br>
  ประดับด้วยรัตนะ ๗ ประการ<br>
  มีสีเขียว สีเหลือง สีแดง สีขาว สีดำล้วน<br>
  [๑๔] (ที่ปราสาทนั้น) มีดอกปทุมชูก้านบานสะพรั่ง<br>
  งดงามด้วยภาพหมู่เนื้อร้ายและฝูงนก<br><br>เชิงอรรถ :<br>
  ๑ แมลงค่อมทอง หมายถึงแมลงปีกแข็ง ตัวเล็กกว่าแมลงทับปีกสีเขียวเหลืองทอง<br>
  ๒ พวงอุบะหอม ในที่นี้หมายถึงพวงของหอม (ดอกไม้ร้อยเป็นพวงอย่างพู่สำหรับห้อยระหว่างเฟื่องเป็นต้น<br>
  (ขุ.อป.อ ๑/๑๒/๑๒๕)<br>
  ๓ ไพที ในที่นี้หมายถึงแท่นที่รองเครื่องบูชา (ขุ.อป.อ. ๑/๑๒/๑๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  ดารดาษด้วยดวงดาวพราวพรายระยิบระยับ<br>
  ประดับด้วยรูปดวงจันทร์และดวงอาทิตย์<br>
  [๑๕] (ปราสาทนั้น) ใช้ตาข่ายทองคำปกคลุม<br>
  ติดข่ายกระดิ่งทองคำ พวงดอกไม้ทองคำ น่ารื่นรมย์ใจ<br>
  ลมพัดมากระทบเข้าก็เกิดเสียงดังกังวาน<br>
  [๑๖] (ที่ปราสาทนั้น) ขึงธงทิวซึ่งย้อมด้วยสีนานาชนิด<br>
  คือ ธงสีหงสบาท สีแดง สีเหลือง สีทองชมพูนุท<br>
  [๑๗] (ที่ปราสาทนั้น) มีที่นอนต่างๆ งดงาม มากมายหลายร้อยชนิด<br>
  ทำด้วยแก้วผลึก เงิน แก้วมณี ทับทิม แก้วลาย<br>
  ปูด้วยผ้าแคว้นกาสีเนื้อละเอียดอ่อน<br>
  [๑๘] ผ้าห่มสีเหลือง ทอด้วยด้ายขนสัตว์<br>
  ทอด้วยผ้าเปลือกไม้ ทอด้วยฝ้ายเมืองจีน<br>
  ทอด้วยฝ้ายเมืองปัตตุณณะ<br>
  เครื่องปูลาดต่าง ๆ ทั้งหมดเราอธิษฐานใจปูลาดไว้<br>
  [๑๙] แต่ละชั้นประดับด้วยช่อฟ้าซึ่งทำด้วยรัตนะ<br>
  มีคนยืนถือประทีปดวงแก้วสว่างไสวอยู่เรียงราย<br>
  [๒๐] มีเสาระเนียด (เสาปักเรียงรายตลอดรั้ว)<br>
  และเสาค่ายทองคำ เสาค่ายทองชมพูนุท เสาค่ายไม้แก่น<br>
  (และ)เสาค่ายเงินที่งดงาม ย่อมทำปราสาทนั้นให้งดงาม<br>
  [๒๑] (ที่ปราสาทนั้น) มีที่ต่อ(ช่อง)หลายแห่งจัดไว้เรียบร้อยดี<br>
  มีบานประตูและลูกดาลงดงาม มีกระถางบัวหลวง<br>
  บัวขาบเรียงรายอยู่ทั้ง ๒ ด้าน<br>
  [๒๒] เราเนรมิตพระพุทธเจ้าผู้ทรงเป็นผู้นำสัตว์โลกในอดีตทุกพระองค์<br>
  พร้อมทั้งพระสงฆ์สาวกด้วยวรรณะและรูปตามปกติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  [๒๓] พระพุทธเจ้าทุกพระองค์พร้อมด้วยสาวก<br>
  เป็นหมู่พระอริยะ เสด็จเข้าไปทางประตูนั้น<br>
  ประทับนั่งบนตั่งทองคำล้วน<br>
  [๒๔] พระพุทธเจ้าผู้ยอดเยี่ยมในโลก<br>
  ทั้งที่เป็นอดีตและปัจจุบันทุกพระองค์<br>
  ได้เสด็จขึ้นสู่ปราสาทของเราแล้ว<br>
  [๒๕] พระปัจเจกพุทธเจ้าหลายร้อยพระองค์<br>
  ผู้เป็นพระสยัมภู ผู้ไม่ทรงพ่ายแพ้๑<br>
  ทั้งที่เป็นอดีตและปัจจุบันทั้งหมด<br>
  ได้เสด็จขึ้นสู่ปราสาทของเราแล้ว<br>
  [๒๖] ต้นกัลปพฤกษ์ทิพย์๒และต้นกัลปพฤกษ์มนุษย์ มีมากมาย<br>
  เราได้นำผ้าทุกอย่างมาจากต้นกัลปพฤกษ์เหล่านั้น<br>
  ตัดเย็บเป็นไตรจีวรถวายให้นุ่งห่ม<br>
  [๒๗] ของเคี้ยว ของฉัน ของลิ้ม น้ำปานะ<br>
  รวมทั้งอาหารมีอยู่อย่างเพียบพร้อม<br>
  เราถวายบรรจุจนเต็มบาตรแก้วมณีลูกงามทุกลูก<br>
  [๒๘- หมู่พระอริยะเหล่านั้น เป็นผู้หมดจดจากกิเลส<br>
  ครองจีวรผ้าทิพย์เสมอกัน<br>
  อันข้าพเจ้านิมนต์ฉันจนอิ่มหนำ ด้วยน้ำตาลกรวด<br>
  น้ำมัน น้ำผึ้ง น้ำอ้อย และข้าวอย่างดี<br>
  ๒๙-] ทั้งหมดได้เข้าไปสู่ห้องแก้ว<br>
  เหมือนไกรสรราชสีห์เข้าไปสู่ถ้ำ<br><br>เชิงอรรถ :<br>
  ๑ พระสยัมภู ผู้ไม่ทรงพ่ายแพ้ หมายถึง ไม่พ่ายแพ้แก่มาร คือ ขันธมาร กิเลสมาร
  อภิสังขารมาร มัจจุมาร<br>
  และเทวปุตตมาร (ขุ.อป.ป. ๑/๒๕/๑๒๗)<br>
  ๒ ต้นกัลปพฤกษ์ทิพย์ หมายถึงต้นไม้ที่เกิดในเทวโลก (ขุ.อป.อ. ๑/๒๖/๑๒๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  [๓๐] สำเร็จสีหไสยาสน์บนที่นอนมีค่ามาก<br>
  มีสติสัมปชัญญะ ลุกขึ้นแล้ว นั่งขัดสมาธิบนที่นอน<br>
  [๓๑] ซึ่งเป็นอารมณ์ของพระพุทธเจ้าทุกพระองค์<br>
  แนบแน่นด้วยความยินดีในฌาน<br>
  หมู่หนึ่งแสดงธรรม หมู่หนึ่งยินดีด้วยฤทธิ์<br>
  [๓๒] หมู่หนึ่งเข้าอัปปนาฌาน<br>
  หมู่หนึ่งเจริญอภิญญาวสี๑<br>
  แสดงฤทธิ์ได้หลายร้อยหลายพันประการ<br>
  [๓๓] ฝ่ายพระพุทธเจ้าทั้งหลายก็ถามพระพุทธเจ้าทั้งหลาย<br>
  ถึงปัญหาอันเป็นวิสัยแห่งพระสัพพัญญุตญาณ<br>
  พระพุทธเจ้าเหล่านั้นก็ทรงรู้แจ้งเหตุอันลึกซึ้งละเอียดอ่อนด้วยปัญญา<br>
  [๓๔] สาวกทั้งหลายก็ทูลถามพระพุทธเจ้าทั้งหลาย<br>
  พระพุทธเจ้าทั้งหลายก็ตรัสถามสาวกทั้งหลาย<br>
  ทั้งพระพุทธเจ้าและสาวกเหล่านั้นต่างก็ถามตอบกันและกัน<br>
  [๓๕] พระพุทธเจ้า พระปัจเจกพุทธเจ้า และสาวกผู้ปรนนิบัติเหล่านั้น<br>
  ต่างรื่นรมย์ยินดีในปราสาทด้วยความยินดีด้วยประการฉะนี้<br>
  [๓๖] (พระเจ้าติโลกวิชัยทรงดำริว่า) ฉัตรตั้งซ้อนกัน<br>
  มีรัศมีเปล่งปลั่งดังแก้วไพฑูรย์<br>
  ขอให้ทุกคนจงกั้นฉัตร มีตาข่ายทองคำห้อยระย้า<br>
  ประดับด้วยตาข่ายเงิน<br>
  แวดล้อมด้วยตาข่ายแก้วมุกดาไว้เหนือศีรษะข้าพเจ้า<br>
  [๓๗] มีเพดานผ้าติดดวงดาวทองมีแสงแวววาว<br>
  มีพวงมาลัยห้อยอยู่ทั่วงดงามตระการตา<br>
  เพดานผ้าทั้งหมด จงดาดอยู่เหนือศีรษะ<br><br>เชิงอรรถ :<br>
  ๑ อภิญญาวสี หมายถึงความชำนาญในอภิญญา ๕ ประการ คือ (๑) อาวัชชนวสี ชำนาญในการคำนึงถึง <br>
  (๒) สมาปัชชนวสี ชำนาญในการเข้า (๓) วุฏฐานวสี ชำนาญในการออก (๔) อธิฏฐานวสี ชำนาญ<br>
  ในการอธิษฐาน (๕) ปัจจเวกขณวสี ชำนาญในการ พิจารณา (ขุ.อป.อ. ๑/๓๒/๑๒๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  [๓๘] สระที่ดารดาษด้วยพวงมาลัย<br>
  งดงามด้วยพวงของหอม๑ มีพวงผ้าห้อยระย้า<br>
  ประดับประดาด้วยพวงรัตนะ<br>
  [๓๙] มีดอกไม้เรียงราย งดงามนัก<br>
  อบด้วยของหอมกลิ่นฟุ้งขจายไป<br>
  ใช้นิ้วมือทั้ง ๕ เจิมด้วยของหอม<br>
  มุงด้วยหลังคาทองคำ<br>
  [๔๐] ทั้ง ๔ ทิศ (แห่งปราสาท) ดารดาษด้วยดอกปทุมและดอกอุบล<br>
  ปรากฏเป็นสีทอง หอมฟุ้งด้วยละอองเกสรดอกปทุม<br>
  [๔๑] รอบ ๆ ปราสาท ต้นไม้ทุกต้นจงออกดอกบานสะพรั่ง<br>
  ดอกไม้หล่นเอง ปลิวไปโปรยปราสาท<br>
  [๔๒] ใกล้ ๆ ปราสาทนั้น ขอฝูงนกยูงจงรำแพน (หาง)<br>
  ฝูงหงส์ทิพย์จงส่งเสียงร้อง ฝูงนกการเวกจงร้องขับขาน<br>
  วิหคก็จงส่งเสียงขับขานอยู่รอบ ๆ ปราสาท<br>
  [๔๓] กลองทุกชนิดจงดังขึ้น พิณทุกชนิดจงบรรเลง<br>
  เครื่องสังคีตทุกชนิดจงบรรเลงขับกล่อมอยู่รอบ ๆ ปราสาท<br>
  [๔๔-๔๕] ตลอดพุทธเขตและในจักรวาล<br>
  ต่อจากนั้นจงมีบัลลังก์ทองขนาดใหญ่ เรืองรองด้วยรัศมี<br>
  ไม่มีช่องว่าง ขลิบด้วยรัตนะ ตั้งอยู่ (รอบ ๆ ปราสาท)<br>
  ขอต้นพฤกษาประทีป๒ จงส่องสว่าง<br>
  มีแสงโชติช่วงติดต่อเป็นอันเดียวกันทั้ง ๑๐,๐๐๐ ดวง<br><br>เชิงอรรถ :<br>
  ๑ พวงของหอม หมายถึงจันทน์ ดอกบัวบก หรือหญ้าฝรั่นและกฤษณา เป็นต้น (ขุ.อป.อ.
  ๑/๓๘/๑๓๐)<br>
  ๒ พฤกษาประทีป หมายถึงต้นไม้ที่แขวนตะเกียง, โคมไฟ (ขุ.อป.อ. ๑/๔๕/๒๓๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  [๔๖] หญิงนักฟ้อนก็จงฟ้อน หญิงนักร้องก็จงขับร้อง<br>
  หมู่นางอัปสรก็จงร่ายรำ สนามเต้นรำต่าง ๆ<br>
  จงปรากฏอยู่รอบ ๆ ปราสาท<br>
  [๔๗] เรา(ผู้เป็นพระเจ้าจักรพรรดิมีนามว่าติโลกวิชัยในครั้งนั้น)<br>
  สั่งให้ยกธงทุกชนิด วิจิตรงดงาม ๕ สี๑<br>
  ไว้บนยอดไม้ บนยอดภูเขา และบนยอดภูเขาสิเนรุ<br>
  [๔๘] หมู่มนุษย์ หมู่นาค หมู่คนธรรพ์ และหมู่เทวดา ทั้งหมดนั้น<br>
  จงเข้ามาประนมมือนอบน้อมแวดล้อมปราสาทของเรา<br>
  [๔๙] กุศลกรรมใด ๆ ควรเพื่อบังเกิดในสวรรค์ชั้นไตรทิพย์<br>
  ที่ข้าพเจ้าพึงกระทำด้วยกาย วาจา ใจ<br>
  กุศลกรรมนั้นทั้งหมด ข้าพเจ้าได้กระทำแล้ว<br>
  [๕๐] สัตว์เหล่าใดมีสัญญาก็ตาม<br>
  และสัตว์เหล่าใดไม่มีสัญญาก็ตามมีอยู่<br>
  ขอสัตว์เหล่านั้นทั้งหมดจงเป็นผู้มีส่วนเสวยผลบุญที่เราทำแล้ว<br>
  [๕๑] สัตว์เหล่าใดรู้ว่าเราทำบุญ<br>
  ขอสัตว์เหล่านั้น จงมีส่วนเสวยผลบุญที่เราให้แล้ว<br>
  ก็ในบรรดาสัตว์เหล่านั้น สัตว์เหล่าใดไม่รู้<br>
  ขอเทวดาจงไปประกาศให้สัตว์เหล่านั้นทราบ<br>
  [๕๒] เหล่าสัตว์ในโลกผู้อาศัยอาหารเลี้ยงชีวิตทุกจำพวก<br>
  ขอจงได้โภชนาหารที่น่าพอใจ ตามเจตนาของเรา<br><br>เชิงอรรถ :<br>
  ๑ วิจิตรงดงาม ๕ สี หมายถึงสีมีสีเขียวและสีแดงเป็นต้น (ขุ.อป.อ. ๑/๔๗/๑๓๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  [๕๓] เราให้ทานด้วยใจ ยึดถือความเลื่อมใสด้วยใจ<br>
  เรา๑ได้บูชาพระสัมมาสัมพุทธเจ้าทุกพระองค์<br>
  พร้อมทั้งพระปัจเจกพุทธเจ้าและสาวกของพระชินเจ้าแล้ว<br>
  [๕๔] ด้วยกรรมที่เราทำไว้ดีแล้วนั้น และด้วยการตั้งเจตนาไว้มั่น<br>
  เราละร่างกายมนุษย์แล้วจึงได้ไปเกิดยังสวรรค์ชั้นดาวดึงส์<br>
  [๕๕] เรารู้จักแต่ภพทั้ง ๒<br>
  คือความเป็นเทวดาหรือความเป็นมนุษย์<br>
  มิได้รู้จักคติอื่นเลย<br>
  นี้เป็นผลแห่งความปรารถนาด้วยใจ<br>
  [๕๖] (เมื่อเราเกิดเป็นเทวดา) เราก็ยิ่งใหญ่กว่าพวกเทวดา<br>
  (เมื่อเราเกิดเป็นมนุษย์) เราก็ยิ่งใหญ่กว่าพวกมนุษย์<br>
  เราสมบูรณ์ด้วยรูปลักษณะ ไม่มีใครเสมอด้วยปัญญา<br>
  [๕๗] โภชนะมีรสอร่อยหลายชนิด รัตนะมิใช่น้อย<br>
  ผ้าชนิดต่าง ๆ จากฟากฟ้า ย่อมเข้ามาหาเราเร็วพลัน<br>
  [๕๘] เราเหยียดมือไปในที่ใด ๆ จะเป็นบนพื้นดิน<br>
  ภูเขา อากาศ ในน้ำ และในป่า ก็ตาม<br>
  ภักษาหารอันเป็นทิพย์ (อาหารทิพย์)<br>
  จากที่นั้น ๆ ย่อมเข้ามาหาเรา<br>
  [๕๙] เราเหยียดมือไปในที่ใด ๆ จะเป็นบนพื้นดิน<br>
  ภูเขา อากาศ ในน้ำ และในป่า ก็ตาม<br>
  รัตนะทุกอย่างจากที่นั้น ๆ ย่อมเข้ามาหาเรา<br>
  [๖๐] เราเหยียดมือไปในที่ใด ๆ จะเป็นบนพื้นดิน<br>
  ภูเขา อากาศ ในน้ำ และในป่า ก็ตาม<br>
  ของหอมทุกอย่างจากที่นั้น ๆ ย่อมเข้ามาหาเรา<br><br>เชิงอรรถ :<br>
  ๑ เรา ในที่นี้หมายถึงพระเจ้าจักรพรรดิ (ขุ.อป.อ. ๑/๕๓/๑๓๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  [๖๑] เราเหยียดมือไปในที่ใด ๆ จะเป็นบนพื้นดิน<br>
  ภูเขา อากาศ ในน้ำ และในป่า ก็ตาม<br>
  ยานพาหนะทุกอย่างจากที่นั้น ๆ ย่อมเข้ามาหาเรา<br>
  [๖๒] เราเหยียดมือไปในที่ใด ๆ จะเป็นบนพื้นดิน<br>
  ภูเขา อากาศ ในน้ำ และในป่า ก็ตาม<br>
  ดอกไม้ทุกอย่างจากที่นั้น ๆ ย่อมเข้ามาหาเรา<br>
  [๖๓] เราเหยียดมือไปในที่ใด ๆ จะเป็นบนพื้นดิน<br>
  ภูเขา อากาศ ในน้ำ และในป่า ก็ตาม<br>
  เครื่องประดับทุกอย่างจากที่นั้น ๆ ย่อมเข้ามาหาเรา<br>
  [๖๔] เราเหยียดมือไปในที่ใด ๆ จะเป็นบนพื้นดิน<br>
  ภูเขา อากาศ ในน้ำ และในป่า ก็ตาม<br>
  หญิงสาวทั้งมวลจากที่นั้น ๆ ย่อมเข้ามาหาเรา<br>
  [๖๕] เราเหยียดมือไปในที่ใด ๆ จะเป็นบนพื้นดิน<br>
  ภูเขา อากาศ ในน้ำ และในป่า ก็ตาม<br>
  น้ำผึ้งและน้ำตาลกรวดจากที่นั้น ๆ ย่อมเข้ามาหาเรา<br>
  [๖๖] เราเหยียดมือไปในที่ใด ๆ จะเป็นบนพื้นดิน<br>
  ภูเขา อากาศ ในน้ำ และในป่า ก็ตาม<br>
  ของขบเคี้ยวทุกอย่างจากที่นั้น ๆ ย่อมเข้ามาหาเรา<br>
  [๖๗] เราให้ทานอย่างดีแก่คนไร้ทรัพย์<br>
  คนเดินทางไกล คนขอทาน และคนหลงทาง<br>
  เพื่อต้องการจะบรรลุสัมโพธิญาณอันประเสริฐ<br>
  [๖๘] เราทำให้ภูเขาศิลาล้วนบันลือ<br>
  ทำให้ภูเขาหนาทึบกระหึ่ม<br>
  ทำให้มนุษยโลกพร้อมทั้งเทวโลกร่าเริง<br>
  จะเป็นพระพุทธเจ้าในโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  [๖๙] ทิศทั้ง ๑๐ ในโลก เมื่อคนเดินไป<br>
  ย่อมไม่มีที่สิ้นสุด ในส่วนแห่งทิศนั้น<br>
  พุทธเขตก็นับจำนวนไม่ถ้วน(เหมือนกัน)<br>
  [๗๐] แสงสว่างตามปกติของเรา(ในสมัยเป็นพระเจ้าจักรพรรดิ)<br>
  ปรากฏเปล่งรังสีออกมาเป็นคู่ ๆ<br>
  ข่ายรัศมีมีอยู่ในระหว่างนี้ แสงสว่างมีอย่างไพบูลย์<br>
  [๗๑] ขอประชาชนทั้งหมดในโลกธาตุประมาณเท่านี้<br>
  จงมองเห็นเรา ทั้งหมดจงดีใจ ทั้งหมดจงคล้อยตามเรา<br>
  [๗๒] เราตีกลองอมฤต๑ มีเสียงไพเราะกังวาน<br>
  ขอประชาชนในระหว่างนี้ จงฟังเสียงที่ไพเราะ(ของเรา)<br>
  [๗๓] เมื่อตถาคตบันดาลเมฆฝนคือพระธรรมให้ตกลง<br>
  ขอชนทั้งหมดจงเป็นผู้ไม่มีอาสวะ<br>
  บรรดาผู้ที่ประชุมกันอยู่ในที่นี้<br>
  ผู้มีคุณต่ำสุด จงเป็นพระโสดาบัน<br>
  [๗๔] เราให้ทานที่ควรให้แล้ว บำเพ็ญศีลบารมีอย่างเต็มเปี่ยม<br>
  สำเร็จเนกขัมมบารมีแล้วบรรลุสัมโพธิญาณอันสูงสุด๒<br>
  [๗๕] เราสอบถามบัณฑิตทั้งหลาย (บำเพ็ญปัญญาบารมีแล้ว)<br>
  บำเพ็ญวิริยบารมีแล้ว<br>
  สำเร็จขันติบารมีแล้วบรรลุสัมโพธิญาณอันสูงสุด<br>
  [๗๖] เราบำเพ็ญอธิษฐานบารมีแล้ว<br>
  บำเพ็ญสัจจบารมีแล้ว สำเร็จเมตตาบารมีแล้ว<br>
  บรรลุสัมโพธิญาณอันสูงสุด<br>
  [๗๗] เรามีใจสม่ำเสมอในอารมณ์ทั้งปวง<br>
  คือทั้งในลาภ ในความเสื่อมลาภ ในความสุข ในความทุกข์<br><br>เชิงอรรถ :<br>
  ๑ กลองอมฤต หมายถึงกลองสวรรค์ (ขุ.อป.อ. ๑/๗๒/๑๓๔)<br>
  ๒ สัมโพธิญาณอันสูงสุด หมายถึงมรรคญาณ ๔ (ขุ.อป.อ. ๑/๗๔/๑๓๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๑. พุทธาปทาน<br>
  ในการนับถือและในการถูกดูหมิ่น (บำเพ็ญอุเบกขาบารมีแล้ว)<br>
  บรรลุสัมโพธิญาณอันสูงสุด<br>
  [๗๘] ท่านทั้งหลาย จงเห็นความเกียจคร้านเป็นสิ่งน่ากลัว<br>
  แต่จงเห็นความเพียรเป็นสิ่งปลอดภัย<br>
  จงบำเพ็ญเพียรกันเถิด<br>
  นี้เป็นคำสอนของพระพุทธเจ้า<br>
  [๗๙] ท่านทั้งหลาย จงเห็นการวิวาทกันเป็นสิ่งน่ากลัว<br>
  แต่จงเห็นการไม่วิวาทกันเป็นสิ่งปลอดภัย<br>
  จงสมัครสมานสามัคคีกัน พูดจาไพเราะกันเถิด<br>
  นี้เป็นคำสอนของพระพุทธเจ้า<br>
  [๘๐] ท่านทั้งหลาย จงเห็นความประมาทเป็นสิ่งน่ากลัว<br>
  แต่จงเห็นความไม่ประมาทเป็นสิ่งปลอดภัย<br>
  จงเจริญมรรคอันประกอบด้วยองค์ ๘ เถิด๑<br>
  นี้เป็นคำสอนของพระพุทธเจ้า<br>
  [๘๑] พระพุทธเจ้าและเหล่าพระอรหันต์จำนวนมากมาประชุมพร้อมกัน<br>
  ท่านทั้งหลายจงกราบไหว้พระพุทธเจ้าและเหล่าพระอรหันต์เถิด<br>
  [๘๒] ตามที่กล่าวมานี้ พระพุทธเจ้าทั้งหลายเป็นอจินไตย๒<br>
  ธรรมของพระพุทธเจ้าก็เป็นอจินไตย<br>
  สำหรับผู้ที่เลื่อมใสในอจินไตย ย่อมมีวิบากเป็นอจินไตย ดังนี้แล<br>
  ได้ทราบว่า พระผู้มีพระภาคเมื่อจะทรงให้พระอานนทเถระทราบพุทธจริตของ<br>
  พระองค์จึงได้ตรัสธรรมบรรยายชื่อว่าพุทธาปทานิยะ (การประกาศประวัติในอดีต-<br>
  ชาติของพระพุทธเจ้า) ด้วยประการฉะนี้<br>
  พุทธาปทานจบ<br><br>เชิงอรรถ :<br>
  ๑ มรรคอันประกอบด้วยองค์ ๘ คือ สัมมาทิฏฐิ สัมมาสังกัปปะ สัมมาวาจา สัมมากัมมันตะ
  สัมมาอาชีวะ<br>
  สัมมาวายามะ สัมมาสติ สัมมาสมาธิ (ขุ.อป.อ. ๑/๘๐/๑๓๕)<br>
  ๒ อจินไตย หมายถึงสภาวะที่พ้นความคิดของตนที่จะคิดได้ คือไม่อยู่ในวิสัยที่จะคิดได้
  (ขุ.อป.อ. ๑/๘๒/๑๓๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  ๒. ปัจเจกพุทธาปทาน<br>
  ประวัติในอดีตชาติของพระปัจเจกพุทธเจ้า<br>
  (ต่อไปนี้ ขอให้ท่านทั้งหลาย จงฟังประวัติในอดีตชาติของพระปัจเจกพุทธเจ้า)<br>
  [๘๓] พระอานนทเถระ ผู้เป็นมุนีชาวแคว้นวิเทหะ<br>
  น้อมกายลง ทูลถามพระตถาคตผู้ประทับอยู่<br>
  ณ พระเชตวันมหาวิหารว่า ข้าแต่พระธีรเจ้า<br>
  ได้ทราบว่า พระปัจเจกพุทธเจ้ามีอยู่ พระปัจเจกพุทธเจ้าเหล่านั้น<br>
  ผู้เป็นนักปราชญ์ อุบัติขึ้นเพราะเหตุอะไร<br>
  [๘๔] ลำดับนั้น พระสัพพัญญูผู้ประเสริฐ ผู้แสวงหาคุณอันยิ่งใหญ่<br>
  ได้ตรัสกับพระอานนท์ผู้เจริญด้วยพระสุรเสียงที่ไพเราะว่า<br>
  ธีรชนเหล่าใดได้สั่งสมกุศลสมภารไว้ในพระพุทธเจ้าองค์ก่อน ๆ<br>
  ยังไม่ได้ความหลุดพ้นจากกิเลสในศาสนาของพระชินเจ้าทั้งหลาย<br>
  [๘๕] เพราะมีความสลดใจนั้นแลเป็นตัวนำ<br>
  ธีรชนเหล่านั้นผู้มีปัญญาแก่กล้าดี ถึงจะเว้นจากพระพุทธเจ้า๑<br>
  ก็ย่อมบรรลุปัจเจกโพธิญาณได้ แม้ด้วยอารมณ์เพียงนิดหน่อย<br>
  [๘๖] ในโลกทั้งปวง๒ ยกเว้นเราเสียแล้ว<br>
  ไม่มีใครเสมอกับพระปัจเจกพุทธเจ้าได้เลย<br>
  เราจักบอกคุณเพียงสังเขปนี้ของพระปัจเจกพุทธเจ้า<br>
  ผู้เป็นมหามุนีเหล่านั้นอย่างชัดเจน<br>
  [๘๗] เธอทุกรูปเมื่อปรารถนาพระนิพพานอันเป็นโอสถวิเศษ<br>
  มีใจผ่องใสดีแล้ว ก็จงตั้งใจฟังถ้อยคำที่ไพเราะ<br>
  ดุจน้ำผึ้งหยาดน้อย ๆ (เกี่ยวกับประวัติ)<br><br>เชิงอรรถ :<br>
  ๑ เว้นจากพระพุทธเจ้า ในที่นี้หมายถึงเว้นจากคำกล่าวสอนและคำพร่ำสอนของพระพุทธเจ้า
  (ขุ.อป.อ.<br>
  ๑/๘๕/๑๕๒)<br>
  ๒ โลกทั้งปวง ในที่นี้หมายถึงโลกทั้ง ๓ คือมนุษยโลก เทวโลก และ พรหมโลก (ขุ.อป.อ.
  ๑/๘๖/๑๕๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  ของพระปัจเจกพุทธเจ้า<br>
  ผู้เป็นมหาฤๅษี ผู้ตรัสรู้ได้เองเถิด<br>
  [๘๘] ประวัติในอดีต การพยากรณ์ โทษ<br>
  เหตุปราศจากความกำหนัดอันใด<br>
  ของพระปัจเจกพุทธเจ้าผู้อุบัติขึ้นแต่ละองค์ ๆ<br>
  และพระปัจเจกพุทธเจ้าทั้งหลายได้บรรลุพระโพธิญาณด้วยเหตุอันใด<br>
  [๘๙] พระปัจเจกพุทธเจ้าทั้งหลายมีการกำหนดหมาย<br>
  ในวัตถุที่น่ารักใคร่๑ว่าปราศจากความน่ารักใคร่<br>
  มีจิตคลายกำหนัดในโลกที่มีสภาวะน่ากำหนัด<br>
  ละกิเลสที่เป็นเหตุให้เนิ่นช้า ชนะทิฏฐิ๒ที่เป็นเหตุให้ดิ้นรนแล้ว<br>
  ได้บรรลุพระโพธิญาณเพราะเหตุอันนั้นนั่นเอง<br>
  [๙๐] บุคคลยกโทษในสัตว์ทุกจำพวก<br>
  ไม่เบียดเบียนสัตว์หนึ่งสัตว์ใดในบรรดาสัตว์เหล่านั้น<br>
  มีจิตเมตตา หวังประโยชน์เกื้อกูล<br>
  จึงประพฤติอยู่ผู้เดียวเหมือนนอแรด<br>
  [๙๑] (พระปัจเจกพุทธเจ้าองค์หนึ่งกล่าวว่า)<br>
  บุคคลยกโทษในสัตว์ทุกจำพวก<br>
  ไม่เบียดเบียนสัตว์หนึ่งสัตว์ใดในบรรดาสัตว์เหล่านั้น<br>
  ก็ไม่ต้องการบุตร(แล้ว) จะพึงต้องการสหายจากไหนเล่า<br>
  พึงเที่ยวไปผู้เดียวเหมือนนอแรด<br>
  [๙๒] (พระปัจเจกพุทธเจ้าอีกองค์หนึ่งกล่าวว่า)<br>
  ความรักย่อมมีแก่ผู้มีความเกี่ยวข้อง<br>
  ทุกข์นี้ย่อมเป็นไปตามความรัก<br><br>เชิงอรรถ :<br>
  ๑ วัตถุที่น่าใคร่ ในที่นี้หมายถึงวัตถุกามและกิเลสกาม (ขุ.อป.อ. ๑/๘๙/๑๕๓)<br>
  ๒ ทิฏฐิ ในที่นี้หมายถึงทิฏฐิ ๖๒ (ขุ.อป.อ. ๑/๘๙/๑๕๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  บุคคลเมื่อเพ่งเห็นโทษอันเกิดจากความรัก<br>
  จึงประพฤติอยู่ผู้เดียวเหมือนนอแรด<br>
  [๙๓] (พระปัจเจกพุทธเจ้าอีกองค์หนึ่งกล่าวว่า)<br>
  บุคคลเมื่ออนุเคราะห์มิตร สหายผู้ใจดี<br>
  มีใจผูกพัน ย่อมทำประโยชน์ให้เสื่อมประโยชน์ไปได้<br>
  บุคคลเมื่อเพ่งเห็นภัยในความเชยชิด<br>
  จึงประพฤติอยู่ผู้เดียวเหมือนนอแรด<br>
  [๙๔] (พระปัจเจกพุทธเจ้าอีกองค์หนึ่งกล่าวว่า)<br>
  กอไผ่กว้างใหญ่เกาะเกี่ยวกันไว้ฉันใด<br>
  ความห่วงใยในบุตรและทาระ<br>
  ก็กว้างใหญ่เกาะเกี่ยวกันไว้ฉันนั้น<br>
  บุคคลเมื่อไม่เกี่ยวข้องเหมือนหน่อไผ่<br>
  จึงประพฤติอยู่ผู้เดียวเหมือนนอแรด<br>
  [๙๕] (พระปัจเจกพุทธเจ้าอีกองค์หนึ่งกล่าวว่า)<br>
  เนื้อในป่า มิได้ถูกผูกมัดไว้ย่อมเที่ยวหาอาหารได้<br>
  ตามความพอใจฉันใด<br>
  วิญญูชนเมื่อเพ่งเห็นธรรมที่ให้ถึงความเสรี<br>
  จึงประพฤติอยู่ผู้เดียวเหมือนนอแรด<br>
  [๙๖] (พระปัจเจกพุทธเจ้าอีกองค์หนึ่งกล่าวว่า)<br>
  ในท่ามกลางสหาย ย่อมมีการปรึกษากัน<br>
  ในเรื่องที่อยู่ เรื่องการดำรงตน เรื่องการไป เรื่องการเที่ยวจาริก<br>
  บุคคลเมื่อเพ่งการบวชที่ให้ถึงความเสรี๑ที่พวกคนพาลไม่มุ่งหวัง<br>
  จึงประพฤติอยู่ผู้เดียวเหมือนนอแรด<br><br>เชิงอรรถ :<br>
  ๑ การบวชที่ให้ถึงความเสรี ในที่นี้หมายถึงเจริญวิปัสสนาแล้วบรรลุปัจเจกโพธิญาณ
  (ขุ.อป.อ. ๑/๙๖/๑๙๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  [๙๗] (พระปัจเจกพุทธเจ้าอีกองค์หนึ่งกล่าวว่า)<br>
  ในท่ามกลางสหายย่อมมีการเล่น มีความยินดี<br>
  และในบุตรก็ย่อมมีความรักอันไพบูลย์<br>
  บุคคลเมื่อรังเกียจความพลัดพรากจากสิ่งเป็นที่รัก<br>
  จึงประพฤติอยู่ผู้เดียวเหมือนนอแรด<br>
  [๙๘] (พระปัจเจกพุทธเจ้าอีกองค์หนึ่งเปล่งอุทานว่า)<br>
  พระปัจเจกพุทธเจ้าแผ่เมตตาไปทั้ง ๔ ทิศ ไม่ขัดเคือง<br>
  ยินดีด้วยปัจจัยตามมีตามได้<br>
  ครอบงำอันตรายทั้งหลายและไม่หวาดเสียว<br>
  จึงประพฤติอยู่ผู้เดียวเหมือนนอแรด<br>
  [๙๙] (พระปัจเจกพุทธเจ้าอีกองค์หนึ่งกล่าวว่า)<br>
  แม้บรรพชิตพวกหนึ่งและคฤหัสถ์ที่กำลังครองเรือน<br>
  ก็สงเคราะห์ยาก<br>
  บุคคลพึงเป็นผู้ขวนขวายน้อยทั้งในผู้อื่นและในบุตร<br>
  จึงประพฤติอยู่ผู้เดียวเหมือนนอแรด<br>
  [๑๐๐] (พระปัจเจกพุทธเจ้าอีกองค์หนึ่งกล่าวว่า)<br>
  พระปัจเจกพุทธเจ้าผู้กล้าหาญ<br>
  ปลงเครื่องหมายคฤหัสถ์แล้ว<br>
  ตัดเครื่องผูกพันของคฤหัสถ์แล้ว<br>
  เหมือนต้นทองหลางที่ใบร่วงหล่นแล้ว<br>
  จึงประพฤติอยู่ผู้เดียวเหมือนนอแรด<br>
  [๑๐๑] (พระปัจเจกพุทธเจ้าอีกองค์หนึ่งกล่าวว่า)<br>
  ถ้าบุคคลพึงได้สหายผู้มีปัญญารักษาตน<br>
  เที่ยวไปด้วยกัน เป็นสาธุวิหารี เป็นนักปราชญ์<br>
  ครอบงำอันตรายทั้งปวงได้แล้ว<br>
  พึงมีใจแช่มชื่น มีสติ เที่ยวไปกับสหายนั้นเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  [๑๐๒] (พระปัจเจกพุทธเจ้าอีกองค์หนึ่งกล่าวว่า)<br>
  ถ้าบุคคลไม่พึงได้สหายผู้มีปัญญารักษาตน<br>
  เที่ยวไปด้วยกัน เป็นสาธุวิหารี เป็นนักปราชญ์<br>
  ก็พึงประพฤติอยู่ผู้เดียวเถิด<br>
  เหมือนพระราชาทรงละทิ้งแคว้นที่ทรงชนะแล้ว<br>
  ทรงประพฤติอยู่พระองค์เดียว<br>
  เหมือนช้างมาตังคะละทิ้งโขลงอยู่ตัวเดียวในป่า ฉะนั้น<br>
  [๑๐๓] (พระปัจเจกพุทธเจ้าอีกองค์หนึ่งกล่าวว่า)<br>
  เราสรรเสริญสหายสัมปทาโดยแท้<br>
  บุคคลควรคบหาสหายผู้ประเสริฐสุด (หรือ) ผู้เสมอกัน<br>
  ถ้าบุคคลไม่ได้สหายเหล่านี้<br>
  พึงเป็นผู้บริโภคปัจจัยอันไม่มีโทษ<br>
  จึงประพฤติอยู่ผู้เดียวเหมือนนอแรด<br>
  [๑๐๔] (พระปัจเจกพุทธเจ้าอีกองค์หนึ่งกล่าวว่า)<br>
  บุคคลเห็นกำไลทอง ๒ วง อันสุกปลั่ง<br>
  ที่ช่างทองทำสำเร็จอย่างดี กระทบกันอยู่ที่ข้อมือแล้ว<br>
  จึงประพฤติอยู่ผู้เดียวเหมือนนอแรด<br>
  [๑๐๕] (พระปัจเจกพุทธเจ้าอีกองค์หนึ่งเปล่งอุทานว่า)<br>
  ด้วยอาการอย่างนี้ การกล่าววาจา<br>
  หรือความเกี่ยวข้องกับเพื่อน พึงมีแก่เรา<br>
  บุคคลเมื่อเพ่งเห็นภัยนี้ต่อไป<br>
  จึงประพฤติอยู่ผู้เดียวเหมือนนอแรด<br>
  [๑๐๖] (พระปัจเจกพุทธเจ้าอีกองค์หนึ่งกล่าวว่า)<br>
  เพราะกามทั้งหลาย๑ สวยงาม มีรสอร่อย<br>
  น่ารื่นเริงใจ ยั่วยวนจิตด่วยอารมณ์หลายรูปแบบ<br><br>เชิงอรรถ :<br>
  ๑ กามทั้งหลาย หมายถึงกาม ๒ อย่าง คือ วัตถุกามและกิเลสกาม วัตถุกาม ได้แก่ วัตถุภายนอกที่<br>
  มองเห็นได้มีรูปสวย ๆ งาม ๆ เป็นต้น กิเลสกาม ได้แก่ ความปรารถนาแห่งกิเลสมีราคะ
  เป็นต้น (ขุ.อป.อ.<br>
  ๑/๑๐๖/๒๑๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๗ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  บุคคลเห็นโทษในกามคุณแล้ว<br>
  จึงประพฤติอยู่ผู้เดียวเหมือนนอแรด<br>
  [๑๐๗] (พระปัจเจกพุทธเจ้าอีกองค์หนึ่งกล่าวว่า)<br>
  คำว่า กาม นี้ เป็นอันตราย เป็นดุจฝี<br>
  เป็นอุปัททวะ เป็นโรค เป็นดุจลูกศร เป็นภัย๑<br>
  บุคคลเห็นภัยในกามคุณแล้ว<br>
  จึงประพฤติอยู่ผู้เดียวเหมือนนอแรด<br>
  [๑๐๘] (พระปัจเจกพุทธเจ้าอีกองค์หนึ่งกล่าวว่า)<br>
  บุคคลพึงครอบงำภัยทั้งปวงแม้เหล่านี้ คือ<br>
  ความหนาว ความร้อน ความหิว ความกระหาย<br>
  ลม แดด เหลือบ และสัตว์เลื้อยคลาน<br>
  จึงประพฤติอยู่ผู้เดียวเหมือนนอแรด<br>
  [๑๐๙] (พระปัจเจกพุทธเจ้าอีกองค์หนึ่งกล่าวว่า)<br>
  พระปัจเจกพุทธเจ้าละทิ้งหมู่ มีขันธ์เกิดดีแล้ว<br>
  มีดอกบัว (คือธรรม) เป็นผู้ยิ่งใหญ่อยู่ในป่าตามความชอบใจได้<br>
  เหมือนนาคะละทิ้งโขลงแล้วอยู่ในป่าได้ตามความชอบใจ<br>
  จึงประพฤติอยู่ผู้เดียวเหมือนนอแรด<br>
  [๑๑๐] (พระปัจเจกพุทธเจ้าอีกองค์หนึ่งกล่าวว่า)<br>
  บุคคลใคร่ครวญถ้อยคำของพระปัจเจกพุทธเจ้า<br>
  ผู้เป็นเผ่าพันธุ์แห่งพระอาทิตย์ว่า<br><br>เชิงอรรถ :<br>
  ๑ คำว่า กาม ชื่อว่าเป็นอันตราย เพราะนำมาซึ่งความฉิบหาย ชื่อว่าเป็นดุจฝี เพราะหลั่งกิเลสออกมา
  ชื่อ<br>
  ว่าเป็นอุปัททวะ เพราะรบกวน ชื่อว่าเป็นโรค เพราะปล้นเอาความไม่มีโรคไป ชื่อว่าเป็นดุจลูกศร
  เพราะเสียดแทง<br>
  จิตใจและถอนยาก ชื่อว่าเป็นภัย เพราะนำมาซึ่งภัยในภพนี้และภพหน้า (ขุ.อป.อ.๑/๑๐๗/๒๑๔.)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๘ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  บุคคลสัมผัสวิมุตติใด ซึ่งกิดขึ้นตามสมัย ๑<br>
  วิมุตตินั้น เป็นไปไม่ได้สำหรับบุคคล<br>
  ผ้ยินดีการคลุกคลีด้วยหมู่คณะ ดังนี้แล้ว<br>
  จึงประพฤติอยู่ผู้เดียวเหมือนนอแรด<br>
  [๑๑๑] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ประพฤติล่วงทิฎฐิอันเป็นเสี้ยนหนาม๒<br>
  ถึงนิยาม๓ ได้เฉพาะมรรคแล้ว๔<br>
  เป็นผู้มีญาณอันเกิดขึ้นแล้ว <br>
  ไม่ต้องให้ผู้อื่นแนะนำ<br>
  จึงประพฤติอยู่ผู้เดียวเหมือนนอแรด<br>
  [๑๑๒] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเกจพุทธเจ้า) เป็นผู้ไม่โลภ ไม่หลอกลวง ไม่กระหาย<br>
  ไม่มีความลบหลู่ กำจัดสภาวะ (กิเลสดุจนำย้อม) และโมหะได้แล้ว<br>
  เป็นผู้ไม่มีความหวังในโลกทั้งปวง<br>
  จึงประพฤติอยู่ผู้เดียวเหมือนนอแรด<br><br>เชิงอรรถ :<br>
  ๑ หมายถึง สามยิกวิมุตติ ความหลุดพ้นเฉพาะสมัยที่จิตแน่วแน่ สา หิ (โลกิยสมาปตฺติ)
  เอว ปจฺจตฺถิเกหิ <br>
  วิมุจฺจนโต สามยิกา วิมุตฺตีติ วุจฺจติ ขุ.อป.อ. ๑/๑๑๐/๒๑๘-๒๑๑๙, สามยิกํ เจโตวิมุตฺตินฺติ <br>
  อปฺปิตปฺปิตกฺขเณ ปจฺจนีกธมฺเมหิ วิมุจฺจติ.... โลกิยสมาปตฺติ สามยิกา เจโตวิมุตฺติ
  นาม สํ.ส.อ. ๑๑/๕๙/<br>
  ๑๗๔, ลทฺธตฺตา สามยิกํ ชื่อว่าสามยิกะ เพราะได้เฉพาะสมัย), เป็นคุณที่เสื่อมได้
  (อายสฺมา โคธิโก <br>
  อปฺปมตฺโต อาตาปี ปหิตตฺโต วิหรนฺโต สามยิกํ เจโตวิมุตฺตึ ผุสิ... สามยิกาย เจโตวิมุตฺติยา
  หริหายิ <br>
  ท่านโคธิกะ ไม่ประมาท มีความเพียรในความหลุดพ้น ๖๘ อย่าง (ดู ขุ.ป. (แปล) ๓๑/๒๐๙/๓๔๖)<br>
  เป็นโลกิยสมาบัติ พระอรรถกถาจารย์กล่าวตามภาษิตของพระสารีบุตรเถระ (กตโม สามยิโก
  วิโมกฺโข<br>
  จตฺตาริ จ ฌานานิ จตสฺโส จ อรูปสมาปตฺติโย อยฺ สามยิโก วิโมกฺโข) ความหลุดพ้นเฉพาะสมัย
  คือ<br>
  รูปฌาน ๔ อรูปฌาน ๔ (สามบัติ ๘ ก็เรียก)<br>
  ๒ ทิฏฐิอันเป็นเสี้ยนหนาม ในที่นี้หมายถึงทิฏฐิ ๖๒ (ขุ.อป.อ. ๑/๑๑๑/๒๑๙)<br>
  ๓ ถึงนิยาม ในที่นี้หมายถึงบรรลุโสดาปัตติมรรค (ขุ.อป.อ. ๑/๑๑๑/๒๑๙)<br>
  ๔ ได้มรรคแล้ว หมายถึงได้มรรคที่เหลือ (คือ สกทาคามิมรรค อนาคามิมรรค และอรหัตตมรรค)
  (ขุ.อป.อ. <br>
  ๑/๑๑๑/๒๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๙ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  [๑๑๓] (พระปัจเจกพุทธเจ้าอีกองค์หนึ่งกล่าวว่า)<br>
  บุคคลพึงละเว้นสหายชั่ว<br>
  ผู้ไม่เห็นประโยชน์ ผู้ตั้งอยู่ในธรรมที่ผิด<br>
  ไม่พึงคบผู้ขวนขวาย และผู้ประมาทด้วยตนเอง<br>
  จึงประพฤติอยู่ผู้เดียวเหมือนนอแรด<br>
  [๑๑๔] (พระปัจเจกพุทธเจ้าอีกองค์หนึ่งกล่าวว่า)<br>
  บุคคลพึงคบมิตรผู้ได้ศึกษามาก๑ ทรงธรรม<br>
  ผู้ยิ่งใหญ่ มีปฏิภาณ รู้จักประโยชน์แล้ว<br>
  พึงกำจัดความสงสัยได้<br>
  จึงประพฤติอยู่ผู้เดียวเหมือนนอแรด<br>
  [๑๑๕] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้าฉ ไม่ชื่นชมการเล่น<br>
  ความยินดีแลัะความสุขในโลก ไม่ใส่ใจ<br>
  งดเว้นจากฐานะแห่งการประดับตกแต่ง พูดคำจริง<br>
  จึงประพฤติอยู่ผู้เดียวเหมือนนอแรด<br>
  [๑๑๖] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ละทิ้งบุตร ภรรยา<br>
  บิดา มารดา ทรัพย์ ธัญชาติ<br>
  พวกพ้องและกามตามส่วนแล้ว<br>
  จึงประพฤติอยู่ผู้เดียวเหมือนนอแรด<br>
  [๑๑๗] (พระปัจเจกพุทธเจ้าอีกองค์หนึ่งกล่าวว่า)<br>
  กามนี้เป็นเครื่องข้อง<br>
  มีความสุขน้อย<br><br>เชิงอรรถ :<br>
  ๑ ศึกษามาก หมายถึงศึกษา ๒ อย่าง คือ ศึกษาในปริยัติอันมั่นคงคือพระไตรปิฎก และศึกษาในปฏิเวธ<br>
  อันเป็นเครื่องรู้แจ้งมรรค ผล วิชชา และอภิญญา (ขุ.อป.อ. ๑/๑๑๔/๒๒๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒๐ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  ในกามนี้ มีความยินดีน้อย มีทุกข์มาก<br>
  ผู้มีปัญญารู้ว่า กามนี้เป็นดุจขอเหล็กแล้ว<br>
  จึงประพฤติอยู่ผู้เดียวเหมือนนอแรด<br>
  [๑๑๘] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ทำลายสังโยชน์แล้ว<br>
  เหมือนสัตว์นำทำลายข่าย<br>
  และเหมือนไฟไหม้เชื้อมอดหนดไปไม่กลับมา<br>
  จึงประพฤติอยู่ผู้เดียวเหมือนนอแรด<br>
  [๑๑๙] (พระปัจเจกพุทธเจ้าอีกองค์หนึ่งกล่าวว่า)<br>
  ภิกษุเป็นผู้ไม่สอดส่ายจักษุ<br>
  และไม่เป็นผู้มีเท้าอยู่ไม่สุข<br>
  คุ้มครองอินทรีย์ ๑ รักษาใจได้แล้ว<br>
  ไม่ชุ่มด้วยกิเลส ไฟกิเลสมิได้เผา<br>
  จึงประพฤติอยู่ผู้เดียวเหมือนนอแรด<br>
  [๑๒๐] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ปลงเครื่องหมายคฤหัสถ์แล้ว<br>
  ครองผ้ากาสาวะออกบวช<br>
  เหมือนต้นทองหลางมีใบทึบ<br>
  จึงประพฤติอยู่ผู้เดียวเหมือนนอแรด<br>
  [๑๒๑] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ไม่ทำความยินดีในรส ไม่โลเล<br>
  ไม่ต้องเลี้ยงคนอื่น เที่ยวบิณฑบาตไปตามลำดับตรอก<br>
  มีใจไม่ผูกพันในตระกูลต่าง ๆ<br>
  จึงประพฤติอยู่ผู้เดียวเหมือนนอแรด<br><br>เชิงอรรถ :<br>
  ๑ อินทรีย์ หมายถึงอินทรีย์ ๖ (คือ ตา หู จมูก ลิ้น กาย ใจ) (ขุ.อป.อ. ๑/๑๑๙/๒๒๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒๑ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  [๑๒๒] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ละเครื่องกั้นทางใจ ๕ ประการ๑<br>
  ขจัดอุปกิเลส๒ แห่งจิตทั้งปวงได้แล้ว<br>
  ไม่อิงอาศัยเครื่องอาศัยคือทิฏฐิ<br>
  ตัดความรักและความชังด้แล้ว<br>
  จึงประพฤติอยู่ผู้เดียวเหมือนนอแรด<br>
  [๑๒๓] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ละสุข และทุกข์<br>
  โสมนัส โทมนัส ก่อน ๆ ได้แล้ว<br>
  ได้อุเบกขาและสมถะอันสะอาดแล้ว<br>
  จึงประพฤติอยู่ผู้เดียวเหมือนนอแรด<br>
  [๑๒๔] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ตั้งความเพียรเพื่อบรรลุประโยชน์อย่างยิ่ง<br>
  มีจิตไม่ย่อหย่อน ไม่ประพฤติเกียจคร้าน<br>
  มีความบากบั่นมั่นคง เข้าถึงเรี่ยวแรงยและกำลังแล้ว<br>
  จึงประพฤติอยู่ผู้เดียวเหมือนนอแรด<br>
  [๑๒๕] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ผู้ไม่ละการหลีกเร้น๓ และฌาน๔<br>
  ประพฤติธรรมสมควรแก่ธรรมเป็นนิตย์<br>
  พิจารณาเห็นโทษในภพแล้ว<br>
  จึงประพฤติอยู่ผู้เดียวเหมือนนอแรด<br><br>เชิงอรรถ :<br>
  ๑ เครื่องกั้นทางใจ ๕ ประการ ในที่นี้หมายถึงนิวรณ์ ๕ (ขุ.อป.อ. ๑/๑๒๒/๒๓๒)<br>
  ๒ อุปกิเลส หมายถึงอกุศลธรรมที่เข้าไปเบียดเบียนจิต (มี ๑๖ คือ อภิชฌาวิสมโลภะ
  พยาบาท โกธะ<br>
  อุปนาหะ มักขะ ปลาสะ อิสสา มัจฉริยะ มายา สาเถยยะ ถัมภะ สารัมภะ มานะ อติมานะ
  มทะ ปมาทะ)<br>
  (ขุ.อป.อ. ๑/๑๒๒/๒๓๒)<br>
  ๓ การหลีกเร้น ในที่นี้หมายถึงกายวิเวก สงัดกาย (ขุ.อป.อ. ๑/๑๒๕/๒๓๖)<br>
  ๔ ฌาน ในที่นี้หมายถึงจิตตวิเวก สงัดจิต (ขุ.อป.อ. ๑/๑๒๕/๒๓๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒๒ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  [๑๒๖] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเกจพุทธเจ้า) เมื่อปรารถนาความสิ้นตัณหา<br>
  ไม่ประมาท ไม่โง่เขลา<br>
  คงแก่เรียน มีสติ ผู้มีสังขตธรรม<br>
  ผู้แน่นอน มีความมุ่งมั่น<br>
  จึงประพฤติอยู่ผู้เดียวเหมือนนอแรด<br>
  [๑๒๗] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ไม่สะดุ้งในเพราะเสียงเหมือนราชสีห์<br>
  ไม่ติดข่ายเหมือนลม<br>
  ไม่เปียกนำเหมือนบัว<br>
  จึงประพฤติอยู่ผู้เดียวเหมือนนอแรด<br>
  [๑๒๘] (พระปัจเจกพุทธเจ้าอีกองค์หนึ่งกล่าวว่า)<br>
  พญาสีหราชมีเขี้ยวเป็นกำลัง ข่มขี่<br>
  ครอบงำเนื้อทั้งหลายเที่ยวไป ฉันใด<br>
  พระปัจเจกพุทธเจ้าก็มีปัญญาเป็นกำลัง<br>
  ครอบงำบุคคลทั้งหลายด้วยปัญญา<br>
  ใช้สอยเสนาสนะอันสงัด<br>
  จึงประพฤติอยู่ผู้เดียวเหมือนนอแรด<br>
  [๑๒๙] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเกจพุทธเจ้า) เสพอาศัยเมตตา<br>
  กรุณา มุทิตา และอุเบกขา อันเป็นวิมุตติตามกาล<br>
  สัตว์โลกทั้งปวงมิได้เกลียดชัง<br>
  จึงประพฤติอยู่ผู้เดียวเหมือนนอแรด<br>
  [๑๓๐] (พระปัจเจกพุทธเจ้าอีกองค์หนึ่งกล่าวว่า)<br>
  (พระปัจเจกพุทธเจ้า) ละราคะ โทสะ<br>
  และโมหะ ทำลายสังโยชน์ได้เสีย<br>
  ไม่สะดุ้งในเวลาสิ้นชีวิต<br>
  จึงประพฤติอยู่ผู้เดียวเหมือนนอแรด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒๓ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  [๑๓๑] (พระปัจเจกพุทธเจ้าอีกองค์หนึ่งกล่าวว่า)<br>
  ทุกวันนี้ มิตรทั้งหลายมีประโยชน์เป็นเหตุ<br>
  จงคบและเสพด้วย มิตรที่ไม่มุ่งประโยชน์หาได้ยาก<br>
  มนุษย์ทั้งหลายมีปํญญามุ่งประโยชน์ตน ไม่สะอาด ๑<br>
  พระปัจเกจพุทธเจ้า จึงประพฤติอยู่ผู้เดียวเหมือนนอแรด<br>
  [๑๓๒] พระปัจเจกพุทธเจ้าทั้งหลาย๒ มีศีลบริสุทธิ์ (ด้วยปาริสุทธิศีล ๔)<br>
  มีปัญญาหมดจดดี มีจิตตั้งมั่น<br>
  หมั่นประกอบธรรมเป็นเครื่องตื่น<br>
  เห็นแจ้ง(ไตรลักษณ์) เห็นธรรมวิเศษ๓<br>
  รู้อยู่โดยพิเศษซึ่งอริยธรรมที่ประกอบด้วยองค์มรรคและโพชฌงค์<br>
  [๑๓๓] ธีรชนเหล่าใดเจริญสุญญตวิโมกข์ อนิมิตตวิโมกข์<br>
  และอัปปณิหิตวิโมกข์แล้ว<br>
  ยังไม่บรรลุความเป็นสาวกในศาสนาพระชินเจ้า<br>
  ธีรชนเหล่านั้นย่อมเป็นพระสยัมภูปัจเจกชินเจ้า<br>
  [๑๓๔] พระปัจเจกพุทธเจ้าทั้งหลายมีธรรมยิ่งใหญ่<br>
  มีธรรมกายมาก๔ มีจิตเป็นอิสระ<br>
  ข้ามห้วงแห่งทุกข์ทั้งมวลได้แล้ว มีจิตเบิกบาน<br>
  มีปกติเห็นประโยชน์อย่างยิ่ง เหมือนราชสีห์ เหมือนนอแรด<br>
  [๑๓๕] พระปัจเจกพุทธเจ้าเหล่านี้มีอินทรีย์สงบแล้ว มีจิตสงบแล้ว<br>
  มีจิตเป็นสมาธิ ประพฤติตอบแทน(ด้วยความเอ็นดูและความกรุณา)<br><br>เชิงอรรถ :<br>
  ๑ ไม่สะอาด ในที่นี้หมายถึงประกอบด้วยการกระทำทางกาย วาจา และใจ ในทางไม่ดี (ขุ.อป.อ.<br>
  ๑/๑๓๑/๒๔๔)<br>
  ๒ พระปัจเจกพุทธเจ้าทั้งหลายกล่าวคาถาเฉพาะคาถาที่ ๙๑-๑๓๑ (ขุ.อป.อ. ๑/๑๕๘-๑๖๕)
  ตั้งแต่คาถาที่<br>
  ๑๓๒ นี้เป็นต้นไป พระผู้มีพระภาคตรัสเล่าคุณของพระปัจเจกพุทธเจ้าให้พระอานนทเถระฟังต่อ<br>
  ๓ เห็นธรรมวิเศษ หมายถึงมีปกติเห็นกุศลธรรม ๑๐ สัจจธรรม ๔ หรือโลกุตตรธรรม ๙ (คือ
  มรรค ๔<br>
  ผล ๔ นิพพาน ๑) โดยวิเศษ (ขุ.อป.อ. ๑/๑๓๒/๒๔๔)<br>
  ๔ มีธรรมกายมาก ในที่นี้หมายถึงมีกายคือสภาวธรรมมาก (ขุ.อป.อ. ๑/๑๓๔/๒๔๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒๔ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๒. ปัจเจกพุทธาปทาน<br>
  ในเหล่าสัตว์ที่อยู่ตามชายแดน<br>
  เหมือนดวงประทีปส่องสว่างอยู่ในโลกนี้<br>
  และในโลกหน้า เกื้อกูลสัตว์โลกเป็นนิตย์<br>
  [๑๓๖] พระปัจเจกพุทธเจ้าเหล่านี้เป็นผู้สูงสุดในหมู่ชน<br>
  ละเครื่องกั้นทั้งปวงได้แล้ว เป็นดวงประทีปของโลก<br>
  มีรัศมีเช่นกับประกายแสงแห่งทองแท่ง<br>
  เป็นผู้สมควรรับทักษิณาอย่างดีของชาวโลกอย่างแน่นอน<br>
  พระปัจเจกพุทธเจ้าเหล่านี้เป็นผู้แนบแน่นอยู่เป็นนิตย์๑<br>
  [๑๓๗] ถ้อยคำที่พระปัจเจกพุทธเจ้าทั้งหลายกล่าวไว้ดีแล้ว<br>
  ย่อมแผ่ไปในโลกพร้อมทั้งเทวโลก ชนพาลเหล่าใดได้ฟังแล้ว<br>
  ไม่ใส่ใจถึงคำที่พระปัจเจกพุทธเจ้ากล่าวไว้ดีแล้วอย่างนั้น<br>
  ชนพาลเหล่านั้นย่อมแล่นไปในกองทุกข์ซ้ำแล้วซ้ำอีก<br>
  [๑๓๘] ถ้อยคำที่พระปัจเจกพุทธเจ้าทั้งหลายกล่าวไว้ดีแล้ว<br>
  เป็นถ้อยคำไพเราะ ดุจน้ำผึ้งหยาดน้อย ๆ ไหลหยดลงฉะนั้น<br>
  ชนเหล่าใดได้ฟังแล้วปฏิบัติตามอย่างนั้น<br>
  ชนเหล่านั้น เป็นผู้เห็นสัจจะ มีปัญญา<br>
  [๑๓๙] คาถาที่พระปัจเจกพุทธเจ้ากล่าวไว้แล้ว เป็นคาถาที่โอฬาร<br>
  ถ้อยคำเหล่านั้นเป็นคำที่พระศากยสีหะผู้สูงสุดในนรชน<br>
  เสด็จออกผนวชประกาศไว้แล้วเพื่อให้เวไนยสัตว์ได้รู้ธรรม<br>
  [๑๔๐] ถ้อยคำเหล่านี้ ที่พระปัจเจกพุทธเจ้าทั้งหลายเหล่านั้น<br>
  กล่าวไว้แล้วเพื่ออนุเคราะห์สัตว์โลก ซึ่งพระสยัมภูผู้สีหะ(นำมา)<br>
  ประกาศไว้เพื่อเพิ่มพูนความสลดสังเวช<br>
  ความไม่คลุกคลี และปัญญา<br>
  ปัจเจกพุทธาปทาน จบ<br><br>เชิงอรรถ :<br>
  ๑ แนบแน่นอยู่ป็นนิตย์ ในที่นี้หมายถึงอิ่มหนำบริบูรณ์เป็นนิตย์ แม้ต้องอดอาหารถึง
  ๗ วัน ก็บริบูรณ์<br>
  อยู่ได้ด้วยอำนาจสมาบัติ (ขุ.อป.อ. ๑/๑๓๖/๒๔๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒๕ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  ๓. เถราปทาน<br>
  ประวัติในอดีตชาติของพระเถระ<br>
  ๑. สารีปุตตเถราปทาน<br>
  ประวัติในอดีตชาติของพระสารีบุตรเถระ<br>
  (พระอานนทเถระกล่าวว่า)๑ ต่อไปนี้ ขอท่านทั้งหลายจงตั้งใจฟังประวัติ ในอดีต<br>
  ชาติของพระเถระทั้งหลาย (ต่อไป)<br>
  (พระสารีบุตรเถระบรรลุสาวกบารมีญาณแล้วได้อุทานขึ้นว่า)<br>
  [๑๔๑] ในที่ไม่ไกลภูเขาหิมพานต์ มีภูเขาลูกหนึ่งชื่อลัมพกะ<br>
  (ใกล้ ๆ ภูเขาลัมพกะนั้น) เขาสร้างอาศรม<br>
  และสร้างบรรณศาลาไว้อย่างดีเพื่อข้าพเจ้า<br>
  [๑๔๒] ในที่ไม่ไกลอาศรมของข้าพเจ้า มีแม่น้ำสายหนึ่งมีฝั่งตื้น<br>
  ท่าน้ำราบเรียบ น่ารื่นรมย์ใจ<br>
  มีทรายสะอาดเรี่ยรายกระจายอยู่ทั่ว<br>
  [๑๔๓] ในที่ไม่ไกลอาศรมของข้าพเจ้านั้น<br>
  มีแม่น้ำไม่มีก้อนกรวด ไม่มีเงื้อมยื่นง้ำออกมา<br>
  น้ำมีรสดี ไม่มีกลิ่น ไหลไป<br>
  ประดับอาศรมของข้าพเจ้าให้งดงาม<br>
  [๑๔๔] ในแม่น้ำ มีฝูงจระเข้ ฝูงมังกร<br>
  ฝูงตะโขง และฝูงเต่า แหวกว่ายไปมา<br>
  ในแม่น้ำสายนั้น ประดับอาศรมของข้าพเจ้าให้งดงาม<br>
  [๑๔๕] ฝูงปลาสลาด ฝูงปลากระบอก<br>
  ฝูงปลาสวาย ฝูงปลาเค้า ฝูงปลาตะเพียน<br>
  ฝูงปลานกกระจอก ว่ายเวียนไปมา<br>
  ประดับอาศรมของข้าพเจ้าให้งดงาม<br><br>เชิงอรรถ :<br>
  ๑ พระอานนทเถระบอกให้พระเถระทั้งหลายผู้ร่วมทำปฐมสังคายนาตั้งใจฟัง (แปลเพิ่มตาม
  ขุ.อป.อ. ๑/๑๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒๖ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๑๔๖] ที่ฝั่งทั้ง ๒ ของแม่น้ำ หมู่ไม้ดอก ไม้ผล<br>
  ห้อยระย้าอยู่ทั้ง ๒ ฝั่ง<br>
  ประดับอาศรมของข้าพเจ้าให้งดงาม<br>
  [๑๔๗] ต้นมะม่วง ต้นสาละ ต้นหมากเม่า<br>
  ต้นแคฝอย ต้นย่านทราย มีดอกบานสะพรั่ง<br>
  ส่งกลิ่นหอมอบอวลคล้ายกลิ่นทิพย์อยู่รอบ ๆ อาศรมของข้าพเจ้า<br>
  [๑๔๘] ต้นจำปา ต้นช้างน้าว ต้นกระทุ่ม ต้นกากะทิง<br>
  ต้นบุนนาค และต้นการะเกด มีดอกบานสะพรั่ง<br>
  ส่งกลิ่นหอมอบอวลคล้ายกลิ่นทิพย์อยู่รอบ ๆ อาศรมของข้าพเจ้า<br>
  [๑๔๙] ต้นลำดวน ต้นอโศก ต้นกุหลาบ<br>
  มีดอกบานสะพรั่ง ต้นปรู และต้นมะกล่ำหลวง<br>
  ก็มีดอกบานสะพรั่งอยู่รอบ ๆ อาศรมของข้าพเจ้า<br>
  [๑๕๐] ต้นลำเจียก ต้นกล้วย ต้นพิกุล และต้นมะลิซ้อน<br>
  ส่งกลิ่นหอมอบอวลคล้ายกลิ่นทิพย์<br>
  ประดับอาศรมของข้าพเจ้าให้งดงาม<br>
  [๑๕๑] ต้นกรรณิการ์ ต้นกรรณิการ์เขา<br>
  ต้นประดู่ ต้นอัญชัน มากมาย<br>
  ส่งกลิ่นหอมอบอวลคล้ายกลิ่นทิพย์<br>
  ประดับอาศรมของข้าพเจ้าให้งดงาม<br>
  [๑๕๒] ต้นบุนนาค ต้นบุนนาคเขา ต้นแคฝอย<br>
  มีดอกบานสะพรั่ง ส่งกลิ่นหอมอบอวลคล้ายกลิ่นทิพย์<br>
  ประดับอาศรมของข้าพเจ้าให้งดงาม<br>
  [๑๕๓] ต้นราชพฤกษ์ ต้นอัญชันเขียว<br>
  ต้นกระทุ่ม และต้นพิกุล มากมาย<br>
  ส่งกลิ่นหอมอบอวลคล้ายกลิ่นทิพย์<br>
  ประดับอาศรมของข้าพเจ้าให้งดงาม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒๗ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๑๕๔] ถั่วดำ ถั่วเหลือง ต้นกล้วย<br>
  ต้นมะงั่ว งอกงามด้วยน้ำหอม<br>
  ออกฝัก ออกผล(เป็นทองคำ ประดับอาศรมของข้าพเจ้าให้งดงาม)<br>
  [๑๕๕] (ในบึงใกล้ ๆ อาศรมของข้าพเจ้า) ปทุมบางกอกำลังมีดอกตูม<br>
  บางกอมีเกสรกำลังแย้ม บางกอมีเกสร(ในกลีบ)ร่วงหล่น<br>
  บางกอมีดอกบานสะพรั่งอยู่ในบึง ในครั้งนั้น<br>
  [๑๕๖] ปทุมบางกอกำลังมีดอกตูม<br>
  เหง้าบัวเลื้อยไปทั่ว กอกระจับมีใบดารดาษ<br>
  งดงามอยู่ในบึง ในครั้งนั้น<br>
  [๑๕๗] ต้นตาเสือ ต้นจงกลนี ต้นอุตตลี และต้นชบา<br>
  มีดอกบานสะพรั่งส่งกลิ่นหอมอบอวลคล้ายกลิ่นทิพย์<br>
  อยู่ใกล้ ๆ บึง ในครั้งนั้น<br>
  [๑๕๘] ฝูงปลาสลาด ฝูงปลากระบอก<br>
  ฝูงปลาสวาย ฝูงปลาเค้า ฝูงปลาตะเพียน<br>
  ฝูงปลาสังกุลา(ปลาลูกดอก) และฝูงปลาทอง<br>
  อาศัยอยู่ในบึง ในครั้งนั้น<br>
  [๑๕๙] (ใกล้ ๆ อาศรมของข้าพเจ้า) มีฝูงจระเข้ ฝูงตะโขง๑<br>
  ฝูงปลาฉนาก๒ ฝูงผีเสื้อน้ำ(ยักษ์ร้าย)ฝูงงูหลาม<br>
  ฝูงงูเหลือมอาศัยอยู่ในบึง ในครั้งนั้น<br>
  [๑๖๐] (ใกล้ ๆ อาศรมของข้าพเจ้า) มีฝูงนกพิราบ ฝูงนกเป็ดน้ำ<br>
  ฝูงนกจักรพาก๓ ฝูงนกกาน้ำ ฝูงนกดุเหว่า<br>
  ฝูงนกแก้ว และนกสาลิกา อาศัยสระนั้นหากิน<br><br>เชิงอรรถ :<br>
  ๑ ตะโขง มีลักษณะคล้ายจระเข้แต่ปากเรียวและยาวกว่า อีกอย่างหนึ่ง แปลว่า ปลาร้าย<br>
  ๒ ปลาฉนาก ได้แก่ปลามีปากมีลักษณะเป็นกระดูกแข็งยื่นออกไปเป็นก้านยาวมีฟันทั้ง
  ๒ ข้างคล้ายฟันเลื่อย<br>
  ๓ จักรพาก หรือ จักรวาก คู่ของนกนี้ต้องพรากจากกันครวญถึงกัน ในเวลากลางคืน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒๘ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๑๖๑] ฝูงนกกวัก (ไก่เถื่อน ไก่ป่า) ฝูงไก่ป่า<br>
  ฝูงนกนางนวล ฝูงนกต้อยตีวิด<br>
  ฝูงนกแขกเต้า อาศัยสระนั้นหากิน (ใกล้ ๆ อาศรมของข้าพเจ้า)<br>
  [๑๖๒] ฝูงหงส์ ฝูงนกกระเรียน ฝูงนกยูง<br>
  ฝูงนกดุเหว่า ฝูงไก่งวง ฝูงนกช้อนหอย๑<br>
  ฝูงนกโพระดก (นกกระจอก นกออก) อาศัยสระนั้นหากิน<br>
  [๑๖๓] ฝูงนกแสก (นกเค้าแมว นกทึดทือ) ฝูงนกหัวขวาน<br>
  ฝูงนกออกขาว (นกเขา) ฝูงนกเหยี่ยวดำ<br>
  ฝูงนกกาน้ำ มากมาย อาศัยสระนั้นหากิน<br>
  [๑๖๔] ฝูงเนื้อฟาน (อีเก้ง) ฝูงหมูป่า ฝูงสุนัขจิ้งจอก<br>
  (หมาป่า หมาใน) ฝูงแรด ฝูงละมั่ง<br>
  ฝูงเนื้อทราย อาศัยสระนั้นหากิน<br>
  [๑๖๕] ราชสีห์ เสือโคร่ง เสือเหลือง<br>
  หมี หมาใน เสือดาว<br>
  ช้างตระกูลมาตังคะตกมัน ๓ แห่ง๒(ไม่ทำอันตราย)<br>
  อาศัยสระนั้นหากิน<br>
  [๑๖๖] เหล่ากินนร (สัตว์ครึ่งคนครึ่งนก) ฝูงวานร<br>
  คนทำงานในป่า สุนัขไล่เนื้อ<br>
  นายพราน อาศัยสระนั้นหากิน<br>
  [๑๖๗] ต้นมะพลับ ต้นมะหาด๓ ต้นมะซาง<br>
  ต้นหมากเม่า เผล็ดผลทุกฤดูกาล<br>
  อยู่ไม่ไกลอาศรมของข้าพเจ้า<br><br>เชิงอรรถ :<br>
  ๑ นกช้อนหอย นกกินปลา ปมฺปกา ลิงลม ก็แปล<br>
  ๒ ตกมัน ๓ แห่ง คือ นัยน์ตา ใบหู และลูกอัณฑะ (ขุ.อป.อ. ๑/๑๖๐/๒๖๐,๖๕๗/๓๗๗<br>
  ๓ ต้นไม้ขนาดใหญ่ มีผลคล้ายมะปราง รสเปรี้ยว ๆ หวาน ๆ (ขุ.อป.อ. ๑/๑๖๕/๒๖๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๒๙ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๑๖๘] ต้นคำ๑ ต้นสน ต้นกระทุ่ม<br>
  สะพรั่งด้วยผลมีรสหวาน เผล็ดผลเป็นประจำ<br>
  อยู่ไม่ไกลอาศรมของข้าพเจ้า<br>
  [๑๖๙] ต้นสมอไทย ต้นมะขามป้อม ต้นมะม่วง ต้นหว้า<br>
  ต้นสมอพิเภก ต้นกระเบา ต้นรกฟ้า<br>
  ต้นมะตูม เหล่านั้น เผล็ดผลเป็นนิตย์<br>
  [๑๗๐] มันเทศ มันอ้อน มันมือเสือ หัวหอม หัวกระเทียม๒<br>
  ต้นกะเม็ง๓ ต้นขัดมอน๔<br>
  มีอยู่มากมายใกล้ ๆ อาศรมของข้าพเจ้า<br>
  [๑๗๑] ใกล้ ๆ อาศรม(ของข้าพเจ้า)มีบึงน้ำที่บุญกรรมเนรมิตไว้อย่างดี<br>
  มีน้ำใสเย็นสนิท มีท่าน้ำราบเรียบ เป็นที่น่ารื่นรมย์ใจ<br>
  [๑๗๒] (สระน้ำเหล่านั้น) ดารดาษด้วยดอกบัวหลวง ดอกบัวขาบ๕<br>
  สะพรั่งด้วยบัวขาว ดารดาษด้วยบัวเฝื่อน<br>
  ส่งกลิ่นหอมอบอวลคล้ายกลิ่นทิพย์<br>
  [๑๗๓] ครั้งนั้น๖ ข้าพเจ้าอยู่ในอาศรม<br>
  ซึ่งสร้างไว้อย่างดี น่ารื่นรมย์ ในป่ามีไม้ดอกไม้ผล<br>
  สมบูรณ์ด้วยองค์ประกอบทุกอย่าง ดังกล่าวมานี้<br>
  [๑๗๔] ข้าพเจ้าเป็นดาบสชื่อสุรุจิ มีศีล๗<br>
  สมบูรณ์ด้วยข้อวัตร มีปกติเพ่งฌาน<br><br>เชิงอรรถ :<br>
  ๑ ไม้พุ่มชนิดหนึ่ง ต้นแสด หรือต้นคำแสด ก็เรียก<br>
  ๒ ต้นดอกซ่อนกลิ่น<br>
  ๓ ต้นไม้ขนาดเล็ก ต้นสีม่วง ใบเขียวขนคาย ดอกขาว ใช้ทำยารักษาโรคเด็ก<br>
  ๔ ต้นข้าวต้ม ต้นขัดมอน ก็เรียก เปลือกเหนียว ดอกเหลือง เป็นสมุนไพรอย่างหนึ่ง
  ใช้ทำไม้กวาดได้<br>
  ๕ บัวสีน้ำเงินแก่อมม่วง<br>
  ๖ ครั้งนั้น ในที่นี้หมายถึงในครั้งที่ข้าพเจ้าเป็นดาบส (ขุ.อป.อ. ๑/๑๗๓/๒๖๒)<br>
  ๗ มีศีล ในที่นี้หมายถึงศีล ๕ (ขุ.อป.อ. ๑/๑๗๔/๒๖๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓๐ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  ยินดีในฌานในกาลทุกเมื่อ<br>
  สำเร็จอภิญญาพละ ๕๑ ประการ<br>
  [๑๗๕] ข้าพเจ้ามีศิษย์ ๑,๐๒๔ คน ทั้งหมดนั้น<br>
  เป็นพราหมณ์ มีชาติตระกูล มียศ<br>
  ปรนนิบัติข้าพเจ้าอยู่<br>
  [๑๗๖] ศิษย์ของข้าพเจ้าเข้าใจตัวบท(หลักไวยากรณ์)<br>
  ฉลาดในการพยากรณ์ สำเร็จวิชาทำนายลักษณะ<br>
  วิชาอิติหาสศาสตร์ และไตรเพทอันเป็นธรรมของตน<br>
  พร้อมทั้งวิชานิฆัณฑุศาสตร์ และวิชาเกฏุภศาสตร์๒<br>
  [๑๗๗] ศิษย์ของข้าพเจ้าฉลาดในลางบอกเหตุ<br>
  ในนิมิตร และในลักษณะ<br>
  เป็นผู้ศึกษาดีแล้วในเรื่องดิน<br>
  ในภาคพื้นดิน และในอากาศ<br>
  [๑๗๘] ศิษย์เหล่านั้นเป็นผู้มักน้อย<br>
  มีปัญญารักษาตน บริโภคแต่น้อย ไม่โลภ<br>
  สันโดษตามมีตามได้ ปรนนิบัติข้าพเจ้าอยู่ทุกเมื่อ<br>
  [๑๗๙] ศิษย์ของข้าพเจ้ามีปกติเพ่งฌาน ยินดีในฌาน<br>
  เป็นนักปราชญ์ มีจิตสงบ มีจิตตั้งมั่น<br>
  ปรารถนาความหมดกังวล ปรนนิบัติข้าพเจ้าอยู่ทุกเมื่อ<br><br>เชิงอรรถ :<br>
  ๑ อภิญญาพละ ๕ คือ แสดงฤทธิ์ได้ หูทิพย์ รู้ใจผู้อื่น ระลึกชาติได้ และตาทิพย์
  (ขุ.อป.อ. ๑/๑๗๔/๒๖๓)<br>
  ๒ วิชาทำนายลักษณะ หมายถึงคัมภีร์ประกาศลักษณะของหญิงและบุรุษชาวโลกทั้งหมดมีทุกข์และสุข<br>
  อิติหาสศาสตร์ หมายถึงคัมภีร์ชี้แจงคำพูดที่ท่านกล่าวว่า อิติห อาสา<br>
  นิฆัณฑุศาสตร์ หมายถึงคัมภีร์ประกาศชื่อต้นไม้และภูเขาเป็นต้น<br>
  เกฏุภศาสตร์ หมายถึงคัมภีร์ว่าด้วยวิชาการกวี (ขุ.อป.อ. ๑/๑๗๖/๒๖๓, ดูเชิงอรรถเล่ม
  ๙ ข้อ ๒๕๖)<br>
  ไตรเพท หมายถึงพระเวท ๓ คือ ฤคเวท ยชุรเวท และสามเวท (องฺ.ติก.อ. ๒/๕๙/๑๖๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓๑ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๑๘๐] ศิษย์ของข้าพเจ้าสำเร็จอภิญญา<br>
  ยินดีในอาหารซึ่งเป็นข้อปฏิบัติของบิดา๑<br>
  เหาะไปมาทางอากาศได้<br>
  เป็นนักปราชญ์ ปรนนิบัติข้าพเจ้าอยู่ทุกเมื่อ<br>
  [๑๘๑] ศิษย์ของข้าพเจ้านั้น สำรวมทวารทั้ง ๖<br>
  ไม่หวั่นไหว๒ รักษาอินทรีย์ และไม่คลุกคลี<br>
  เป็นนักปราชญ์๓ หาผู้กระทบกระทั่งได้ยาก<br>
  [๑๘๒] ศิษย์ของข้าพเจ้านั้นหาผู้กระทบกระทั่งได้ยาก<br>
  ให้เวลาผ่านไปด้วยการนั่งขัดสมาธิ<br>
  การยืน และการจงกรม ตลอดคืน<br>
  [๑๘๓] ศิษย์ของข้าพเจ้าไม่กำหนัดในวัตถุที่น่ากำหนัด<br>
  ไม่ขัดเคืองในวัตถุที่น่าขัดเคือง<br>
  ไม่ลุ่มหลงในวัตถุที่น่าลุ่มหลง หาผู้กระทบกระทั่งได้ยาก<br>
  [๑๘๔] ศิษย์ของข้าพเจ้านั้น หาผู้กระทบกระทั่งได้ยาก<br>
  ด้วยการแข่งดีทดลองแสดงฤทธิ์อยู่เป็นนิตย์<br>
  บันดาลให้แผ่นดินไหวได้<br>
  [๑๘๕] ศิษย์ของข้าพเจ้านั้น หาผู้กระทบกระทั่งได้ยาก<br>
  เมื่อจะเล่น ก็เล่นฌาน(เข้าฌาน)<br>
  ไปนำผลหว้ามาได้<br>
  [๑๘๖] ศิษย์ของข้าพเจ้านั้น พวกหนึ่งไปอปรโคยานทวีป<br>
  พวกหนึ่งไปปุพพวิเทหทวีป พวกหนึ่งไปอุตตรกุรุทวีป<br><br>เชิงอรรถ :<br>
  ๑ บาลี เปตฺติเก โคจเร รตา ยินดีในอาหารซึ่งเป็นข้อปฏิบัติของบิดา หมายถึงยินดีในอาหารที่ได้ไม่ใช่ออกปากขอ<br>
  (ขุ.อป.อ. ๑/๑๘๐/๒๖๔)<br>
  ๒ ไม่หวั่นไหว ในที่นี้หมายถึงไม่มีตัณหาเป็นเหตุให้หวั่นไหว (ขุ.อป.อ. ๑/๑๘๑/๒๖๕)<br>
  ๓ เป็นนักปราชญ์ ในที่นี้หมายถึงเป็นผู้มั่นคง ไม่สะทกสะท้านถึงอันตรายที่เกิดจากสัตว์มีราชสีห์และเสือ<br>
  เป็นต้น (ขุ.อป.อ. ๑/๑๘๐/๒๖๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓๒ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๑๘๗] ศิษย์ของข้าพเจ้านั้น ส่งหาบ(บริขารดาบส)<br>
  ไปข้างหน้า ส่วนตนเองไปทีหลัง<br>
  ท้องฟ้าถูกดาบส ๑,๐๒๔ รูป ปิดบังไว้แล้ว<br>
  [๑๘๘] ศิษย์ของข้าพเจ้านั้น พวกหนึ่งเผา(ผลไม้น้อยใหญ่และผัก)ไฟฉัน<br>
  พวกหนึ่งไม่เผาไฟฉันดิบ ๆ พวกหนึ่งกระแทะเปลือกออกฉัน<br>
  พวกหนึ่งตำฉัน พวกหนึ่งเอาหินทุบฉัน<br>
  พวกหนึ่งฉันผลไม้ที่หล่นเอง<br>
  [๑๘๙] ศิษย์ของข้าพเจ้านั้น หาผู้กระทบกระทั่งได้ยาก<br>
  พวกหนึ่งรักความสะอาดลงอาบน้ำทั้งเช้าทั้งเย็น<br>
  พวกหนึ่งตักน้ำอาบ<br>
  [๑๙๐] ศิษย์ของข้าพเจ้า(ประพฤติวัตร)<br>
  ปล่อยเล็บมือเล็บเท้าและขนรักแร้ยาว<br>
  ขี้ฟันเขลอะ ศีรษะเปื้อนธุลี<br>
  แต่หอมด้วยกลิ่นศีล หาผู้กระทบกระทั่งได้ยาก<br>
  [๑๙๑] ดาบสทั้งหลายผู้ทรงชฎา<br>
  มีตบะแก่กล้า ประชุมกันแต่เช้าแล้ว<br>
  ประกาศลาภน้อย ลาภใหญ่ให้ทราบแล้ว เหาะไปในท้องฟ้า<br>
  [๑๙๒] เมื่อดาบสเหล่านั้นเหาะไป เสียงดังย่อมสะพัดไป<br>
  ทวยเทพย่อมยินดีเพราะได้ยินเสียงหนังสัตว์<br>
  [๑๙๓] ฤๅษีผู้เหาะไปทางอากาศไปสู่ทิศน้อยทิศใหญ่<br>
  ฤๅษีเหล่านั้นมีกำลังของตนอุปถัมภ์ จึงไปได้ตามปรารถนา<br>
  [๑๙๔] ฤๅษีเหล่านั้นทั้งหมดทำแผ่นดินให้ไหว<br>
  เที่ยวไปในอากาศ มีเดชแผ่ไป<br>
  ใคร ๆ ไม่อาจข่มได้ ผู้อื่นไม่อาจให้หวั่นไหวได้<br>
  ดังสมุทรสาครที่ใครอื่นให้กระเพื่อมไม่ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓๓ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๑๙๕] ฤๅษีผู้เป็นศิษย์ของข้าพเจ้า<br>
  บางพวกยืนและเดินจงกรม บางพวกถือการนั่งเป็นวัตร<br>
  บางพวกฉันใบไม้ที่หล่นเอง หาผู้กระทบกระทั่งได้ยาก<br>
  [๑๙๖] ศิษย์ของข้าพเจ้าเหล่านั้นมีปกติอยู่ด้วยการแผ่เมตตา<br>
  แสวงหาประโยชน์เกื้อกูลแก่สรรพสัตว์<br>
  ไม่ยกตน ไม่ข่มใคร ๆ<br>
  [๑๙๗] ศิษย์ของข้าพเจ้านั้นไม่สะดุ้งกลัวอะไร<br>
  เหมือนราชสีห์ มีกำลังเหมือนพญาคชสาร<br>
  หาผู้กระทบกระทั่งได้ยาก<br>
  เหมือนพญาเสือโคร่ง ย่อมมาอยู่ใกล้ข้าพเจ้า<br>
  [๑๙๘] พวกวิทยาธร พวกเทวดา นาค<br>
  คนธรรพ์ ผีเสื้อน้ำ กุมภัณฑ์ ทานพ(อสูร)<br>
  ครุฑ อาศัยสระนั้นหากิน<br>
  [๑๙๙] ศิษย์ของข้าพเจ้าเหล่านั้นเกล้าชฎา<br>
  คอนบริขาร นุ่งห่มหนังสัตว์<br>
  เที่ยวไปในอากาศได้ทุกตน อาศัยสระนั้นหากิน<br>
  [๒๐๐] ครั้งนั้น ศิษย์เหล่านั้นเป็นผู้เหมาะสมกันและกัน<br>
  มีความเคารพต่อกันและกัน<br>
  ศิษย์ ๑,๐๒๔ คน ไม่มีเสียงไอเสียงจามเลย<br>
  [๒๐๑] ศิษย์เหล่านั้นเดินเข้าแถวกัน เงียบเสียง<br>
  สำรวมดี ทั้งหมดเข้ามากราบข้าพเจ้าด้วยเศียรเกล้า<br>
  [๒๐๒] ข้าพเจ้ามีปกติเข้าฌาน ยินดีในฌาน<br>
  อยู่ในอาศรมแห่งนั้นมีศิษย์เหล่านั้นแวดล้อม<br>
  ซึ่งเป็นผู้สงบ มีตบะ<br>
  [๒๐๓] อาศรมของข้าพเจ้าหอมด้วยกลิ่น ๒ อย่าง<br>
  คือกลิ่นศีลของเหล่าฤๅษีและกลิ่นดอกไม้<br>
  ผลไม้ของต้นไม้ที่ผลิดอกออกผล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓๔ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๒๐๔] ข้าพเจ้าไม่รู้คืนและวัน<br>
  ความไม่พอใจมิได้มีแก่ข้าพเจ้า<br>
  ข้าพเจ้าสั่งสอนศิษย์ของตนได้ความร่าเริงอย่างยิ่ง<br>
  [๒๐๕] เมื่อดอกไม้บานและผลไม้สุก<br>
  มีกลิ่นทิพย์หอมฟุ้งไป<br>
  ประดับอาศรมของข้าพเจ้าให้งดงาม<br>
  [๒๐๖] ข้าพเจ้าออกจากสมาธิแล้ว<br>
  มีความเพียรเผากิเลส มีปัญญารักษาตน<br>
  คอนหาบบริขาร(ดาบส)เข้าป่าไป<br>
  [๒๐๗] ครั้งนั้น ข้าพเจ้าได้ศึกษาจนชำนาญ<br>
  ในลางบอกเหตุ ในความฝันและในลักษณะทั้งหลาย<br>
  ทรงจำบทแห่งมนตร์ที่แพร่หลายอยู่<br>
  [๒๐๘] พระผู้มีพระภาคทรงพระนามว่าอโนมทัสสี<br>
  ผู้เจริญที่สุดในโลก ทรงองอาจกว่านรชน<br>
  ทรงประสงค์วิเวก ตรัสรู้เองโดยชอบ<br>
  จึงเสด็จเข้าไปยังป่าหิมพานต์<br>
  [๒๐๙] พระองค์ผู้เป็นมุนีผู้เลิศ<br>
  ทรงประกอบด้วยพระกรุณา ผู้สูงสุดแห่งบุรุษ<br>
  เสด็จถึงป่าหิมพานต์แล้วประทับนั่งขัดสมาธิ<br>
  [๒๑๐] ข้าพเจ้าได้พบเห็นพระสัมมาสัมพุทธเจ้าพระองค์นั้น<br>
  ทรงมีแสงสว่างเจิดจ้า น่ารื่นรมย์ใจ<br>
  ทรงรุ่งเรืองดังดอกบัวเขียว<br>
  เป็นดุจแท่นบูชาไฟ สว่างเจิดจ้า<br>
  [๒๑๑] ข้าพเจ้าได้พบเห็นพระองค์ผู้ทรงเป็นผู้นำสัตว์โลก<br>
  ทรงรุ่งเรืองดุจต้นพฤกษาประทีป๑<br><br>เชิงอรรถ :<br>
  ๑ ต้นพฤกษาประทีป หมายถึงดอกไม้ไฟ โคมไฟ (ขุ.อป.อ. ๑/๔๔-๕๕/๑๓๑, ขุ.พุทฺธ.อ. ๔๕/๗๙,๓๐/๑๘๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓๕ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  ดุจสายฟ้าสว่างจ้ากลางอากาศ<br>
  ดุจต้นพญาไม้สาละ มีดอกบานสะพรั่งอยู่<br>
  [๒๑๒] พระผู้มีพระภาคพระองค์นี้ทรงเป็นผู้ประเสริฐ<br>
  มีความเพียรมาก เป็นพระมุนีผู้กระทำที่สุดทุกข์ได้แล้ว<br>
  เวไนยสัตว์ได้อาศัยการพบเห็นนี้แล้ว<br>
  ย่อมพ้นจากทุกข์ทั้งปวงได้<br>
  [๒๑๓] ครั้นข้าพเจ้าได้เห็นพระองค์ผู้ทรงเป็นเทพยิ่งกว่าเทพแล้ว<br>
  จึงได้ตรวจดูลักษณะว่า เป็นพระพุทธเจ้าหรือมิใช่<br>
  เอาละ เราจะดูพระชินเจ้าผู้มีพระจักษุ๑<br>
  [๒๑๔] ที่พื้นฝ่าพระบาทอันยอดเยี่ยมปรากฏมีจักรมีกำตั้งพัน<br>
  ข้าพเจ้าได้เห็นลักษณะทั้งหลายของพระองค์แล้ว<br>
  จึงถึงความแน่ใจในพระตถาคต<br>
  [๒๑๕] ครั้งนั้น ข้าพเจ้าได้หยิบไม้กวาดมากวาดสถานที่นั้นแล้ว<br>
  ได้นำดอกไม้มา ๘ ดอก บูชาพระพุทธเจ้าผู้ประเสริฐที่สุด<br>
  [๒๑๖] ครั้นข้าพเจ้าบูชาพระพุทธเจ้า ผู้ข้ามพ้นโอฆะได้แล้ว<br>
  ไม่มีอาสวะ พระองค์นั้นแล้ว<br>
  จึงห่มหนังสัตว์เฉวียงบ่า<br>
  นมัสการพระองค์ผู้ทรงเป็นผู้นำสัตว์โลก<br>
  [๒๑๗] พระสัมมาสัมพุทธเจ้าผู้ไม่มีอาสวะ<br>
  ประทับอยู่ด้วยพระญาณอันใด<br>
  ข้าพเจ้าจักประกาศพระญาณอันนั้น<br>
  ขอท่านทั้งหลายจงฟังข้าพเจ้ากล่าวเถิด<br><br>เชิงอรรถ :<br>
  ๑ ผู้มีพระจักษุ หมายถึงทรงมีจักษุ ๕ (คือ มังสจักษุ ตาเนื้อ มีพระเนตรงาม มีอำนาจ
  เห็นแจ่มใส ไว<br>
  และเห็นไกล ทิพยจักษุ ตาทิพย์ ปัญญาจักษุ ตาปัญญา พุทธจักษุ ตาพระพุทธเจ้า คือทรงทราบ<br>
  อัธยาศัยและอุปนิสัยแห่งเวไนยสัตว์แล้วทรงสั่งสอนแนะนำให้บรรลุคุณวิเศษต่าง ๆ
  สมันตจักษุ ตาเห็นรอบ<br>
  ทรงมีพระสัพพัญญุตญาณหยั่งรู้ธรรมทุกประการ) (ขุ.อป.อ. ๑/๒๑๓/๒๗๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓๖ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๒๑๘] (ดาบสสุรุจิกล่าวชมเชยพระผู้มีพระภาคอโนมทัสสีว่า)๑<br>
  ข้าแต่พระสยัมภู ผู้มีพระคุณหาประมาณมิได้<br>
  ขอพระองค์จงทรงช่วยสัตว์โลกนี้ให้พ้นจากสังสารวัฏเถิด๒<br>
  สัตว์เหล่านั้นอาศัยการพบเห็นพระองค์แล้ว<br>
  จะข้ามกระแสแห่งความสงสัยได้<br>
  [๒๑๙] พระองค์ทรงเป็นศาสดา เป็นยอด<br>
  เป็นธงชัย เป็นเสาหลัก เป็นจุดมุ่งหมาย เป็นที่พึ่ง<br>
  เป็นดุจดวงประทีปของเหล่าสัตว์<br>
  เป็นผู้สูงสุดแห่งเทวดาและมนุษย์ทั้งหลาย<br>
  [๒๒๐] ข้าแต่พระสัพพัญญู<br>
  น้ำในมหาสมุทรสามารถที่จะประมาณได้ด้วยมาตราตวง<br>
  แต่พระญาณของพระองค์ไม่มีใครสามารถจะประมาณได้เลย<br>
  [๒๒๑] ข้าแต่พระสัพพัญญู<br>
  แผ่นดินยังสามารถที่จะนำมาวางไว้บนตราชั่งแล้วชั่งดูได้<br>
  แต่พระญาณของพระองค์ ไม่มีใครสามารถจะชั่งดูได้<br>
  [๒๒๒] ข้าแต่พระสัพพัญญู<br>
  อากาศยังสามารถที่จะใช้เชือกหรือนิ้วมือวัดดูได้<br>
  แต่พระญาณของพระองค์ ไม่มีใครสามารถจะวัดดูได้<br>
  [๒๒๓] น้ำในมหาสมุทรทั้งหมดและแผ่นดินทั้งสิ้น<br>
  บุคคลก็ยังข้ามได้ แต่พระพุทธญาณ<br>
  ไม่ควรโดยการนำมาเปรียบเทียบ<br><br>เชิงอรรถ :<br>
  ๑ พระดาบสสุรุจิเป็นอดีตชาติของพระสารีบุตรเถระได้พบพระพุทธเจ้าอโนมทัสสี ตามข้อความในคาถาข้างต้น<br>
  ได้กล่าวชมเชยพระองค์<br>
  ๒ พ้นจากสังสารวัฏ หมายถึงให้สิ้นจากสงสารแล้วให้ถึงฝั่งคือพระนิพพาน (ขุ.อป.อ.
  ๑/๒๑๘/๒๗๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓๗ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๒๒๔] ข้าแต่พระองค์ผู้มีพระจักษุ๑<br>
  จิตของสัตว์เหล่าใดแล่นไปในโลกพร้อมทั้งเทวโลก<br>
  สัตว์ผู้มีจิตเหล่านั้นได้อยู่ในข่ายคือญาณของพระองค์<br>
  [๒๒๕] ข้าแต่พระสัพพัญญู<br>
  พระองค์ทรงบรรลุพระโพธิญาณ๒อย่างสูงสุดทั้งสิ้นด้วยพระญาณใด<br>
  พระองค์ทรงย่ำยีอัญเดียรถีย์ทั้งหลายด้วยพระญาณนั้น<br>
  [๒๒๖] (พระเถระทั้งหลายผู้ทำสังคายนากล่าวว่า)<br>
  ท่านสุรุจิดาบสนั้น ครั้นกล่าวคาถาเหล่านี้แล้ว<br>
  จึงปูลาดหนังสัตว์นั่งลงบนแผ่นดิน<br>
  [๒๒๗] (ดาบสสุรุจินั่งอยู่ ณ ที่นั้นแล้วกล่าวว่า)<br>
  ผู้คนกล่าวกันในบัดนี้ว่า<br>
  ขุนเขา๓หยั่งลงในห้วงมหรรณพ ๘๔,๐๐๐ โยชน์<br>
  สูงขึ้นไป ๘๔,๐๐๐ โยชน์เช่นกัน<br>
  [๒๒๘] ภูเขาสิเนรุก็สูงสุดเท่านั้น ภูเขาสิเนรุนั้น<br>
  ทั้งด้านยาว ทั้งด้านกว้างถึงเพียงนั้น<br>
  ก็ยังถูกบดให้ละเอียดเป็นแสนโกฏิด้วยการนับ<br>
  [๒๒๙] ข้าแต่พระสัพพัญญู เมื่อตั้งคะแนนไว้๔<br>
  ผงแห่งภูเขาสิเนรุก็จะพึงหมดสิ้นไปก่อน<br>
  แต่พระญาณของพระองค์ ไม่มีใครสามารถจะนับได้<br>
  [๒๓๐] ผู้ใดพึงเอาข่ายตาถี่ ๆ ขึงล้อมน้ำไว้<br>
  สัตว์น้ำทั้งหมดที่มีอยู่ก็จะพึงเข้าไปอยู่ภายในข่าย ฉันใด<br><br>เชิงอรรถ :<br>
  ๑ ดูเชิงอรรถ หน้าที่ ๓๖ ในเล่มนี้<br>
  ๒ พระโพธิญาณ หมายถึงพระนิพพาน (ขุ.อป.อ. ๑/๒๒๕/๒๗๑)<br>
  ๓ ขุนเขา หมายถึงขุนเขาพระสุเมรุ (ชื่อภูเขากลางจักรวาล มียอดเป็นที่ตั้งแผ่นดินของสวรรค์ดาวดึงส์ซึ่งมี<br>
  พระอินทร์อยู่) (ขุ.อป.อ. ๑/๒๒๗/๒๗๑)<br>
  ๔ ตั้งคะแนน หมายถึงนับพระญาณของพระองค์ (ขุ.อป.อ. ๑/๒๒๙/๒๗๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓๘ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๒๓๑] ข้าแต่พระองค์ผู้มีความเพียรมาก<br>
  เดียรถีย์มากมายบางพวกก็ฉันนั้นเหมือนกัน<br>
  ย่อมเข้าไปสู่ป่าทึบคือทิฏฐิ ถูกความยึดถือทำให้ลุ่มหลง<br>
  [๒๓๒] เดียรถีย์เหล่านั้นเข้าไปภายในข่าย๑<br>
  เพราะพระญาณอันบริสุทธิ์ของพระองค์<br>
  ซึ่งมีปกติเห็นสรรพสิ่ง ไม่มีอะไรขัดขวาง<br>
  เดียรถีย์เหล่านั้นหาล่วงเลยพระญาณของพระองค์ไปไม่<br>
  [๒๓๓] ก็สมัยนั้น พระผู้มีพระภาคชินเจ้าพระนามว่าอโนมทัสสี<br>
  ผู้มีพระยศยิ่งใหญ่ ออกจากสมาธิแล้วตรวจดูทิศ<br>
  [๒๓๔] พระสาวกนามว่านิสภะ ของพระผู้มีพระภาค<br>
  พระนามว่าอโนมทัสสี<br>
  ผู้เป็นมุนี มีภิกษุ ๑๐๐,๐๐๐ รูป<br>
  เป็นผู้มีจิตสงบ ผู้คงที่ แวดล้อมแล้ว๒<br>
  [๒๓๕] ผู้สิ้นอาสวะแล้ว ผู้บริสุทธิ์ ผู้ได้อภิญญา ๖๓<br>
  ผู้คงที่ ทราบพระดำริของพระพุทธเจ้าแล้ว<br>
  จึงเข้าเฝ้าพระองค์ผู้ทรงเป็นผู้นำสัตว์โลก<br>
  [๒๓๖] สาวกเหล่านั้นยืนกลางอากาศ ณ ที่ใกล้พระผู้มีพระภาคนั้น<br>
  ได้กระทำประทักษิณ ประนมมือ<br>
  นมัสการแล้วลงมาเฝ้า ณ สำนักพระพุทธเจ้า<br>
  [๒๓๗] พระผู้มีพระภาคชินเจ้าพระนามว่าอโนมทัสสี<br>
  ผู้เจริญที่สุดในโลก ผู้องอาจกว่านรชน<br>
  ประทับนั่งในท่ามกลางหมู่ภิกษุแล้วทรงแย้มพระโอษฐ์ให้ปรากฏ<br><br>เชิงอรรถ :<br>
  ๑ ข่าย ในที่นี้หมายถึงข่ายคือพระญาณของพระพุทธเจ้า (ขุ.อป.อ. ๑/๒๓๒/๒๗๓)<br>
  ๒ ผู้คงที่ หมายถึงผู้ไม่หวั่นไหวในอารมณ์ที่น่าปรารถนาและไม่น่าปรารถนา (ขุ.อป.อ.
  ๑/๒๓๔/๓๗๓)<br>
  ๓ อภิญญา ๖ หมายถึงความรู้ยิ่งคือ อิทธิวิธิ แสดงฤทธิ์ต่าง ๆ ได้, ทิพพโสต หูทิพย์,
  เจโตปริยญาณ<br>
  ทายใจคนอื่นได้, ปุพเพนิวาสานุสสติญาณ ระลึกชาติได้, ทิพพจักขุ ตาทิพย์, อาสวักขยญาณ
  ญาณ<br>
  ที่ทำให้อาสวะสิ้นไป (องฺ.ฉกฺก. (แปล) ๒๒/๒/๔๑๒-๔๑๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๓๙ }</span></p><hr><p>
  พระสุตตันตปิฎก ขุททกนิกาย อปทาน [๑.พุทธวรรค] ๓.เถราปทาน ๑.สารีปุตตเถราปทาน<br>
  [๒๓๘] พระสาวกนามว่าวรุณะ<br>
  ผู้เป็นอุปัฏฐากของพระศาสดาพระนามว่าอโนมทัสสี<br>
  ห่มผ้าเฉวียงบ่า แล้วทูลถามพระองค์ผู้ทรงเป็นผู้นำสัตว์โลกว่า<br>
  [๒๓๙] ข้าแต่พระผู้มีพระภาค อะไรหนอ<br>
  เป็นเหตุให้พระศาสดาทรงแย้มพระโอษฐ์<br>
  ธรรมดาพระพุทธเจ้าทั้งหลายนั้นจะไม่ทรงแย้มพระโอษฐ์ โดยไม่มีเหตุ<br>
  [๒๔๐] พระผู้มีพระภาคพระนามว่าอโนมทัสสี<br>
  ผู้เจริญที่สุดในโลก ผู้องอาจกว่านรชน<br>
  ประทับนั่งในท่ามกลางหมู่ภิกษุแล้ว ได้ตรัสพระคาถานี้ว่า<br>
  [๒๔๑] เราจักพยากรณ์ดาบสผู้ที่ใช้ดอกไม้บูชาเรา<br>
  และชมเชยญาณของเราเนือง ๆ<br>
  ขอท่านทั้งหลายจงฟังเรากล่าวเถิด<br>
  [๒๔๒] เทวดาทั้งปวง ทราบพระดำรัสของพระพุทธเจ้าแล้วมาประชุมกัน<br>
  เทวดาเหล่านั้น ประสงค์จะฟังพระสัทธรรม<br>
  จึงเข้าเฝ้าพระสัมมาสัมพุทธเจ้า<br>
  [๒๔๓] หมู่เทวดาผู้มีฤทธิ์มากทั้ง ๑๐ โลกธาตุ๑เหล่านั้น<br>
  ประสงค์จะฟังพระสัทธรรมจึงเข้าเฝ้าพระสัมมาสัมพุทธเจ้า<br>
  [๒๔๔] (พระผู้มีพระภาคตรัสว่า) กองทัพ ๔ เหล่า<br>
  คือ พลช้าง พลม้า พลรถ พลเดินเท้า<br>
  จักแวดล้อมผู้นี้เป็นนิตย์<br>
  นี้เป็นผลแห่งการบูชาพระพุทธเจ้า<br>
  [๒๔๕] เครื่องดนตรี ๑,๐๖๐ ชิ้น<br>
  กลองที่ประดับตกแต่งสวยงาม<br>
  จักบำรุงบำเรอผู้นี้เป็นนิตย์<br>
  นี้เป็นผลแห่งการบูชาพระพุทธเจ้า<br><br>เชิงอรรถ :<br>
  ๑ ๑๐ โลกธาตุ หมายถึง หมื่นจักรวาล (ที.ม.อ. ๒/๓๓๑/๒๙๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔๐ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๒๔๖] สตรีสาวล้วน ๑๖,๐๐๐ นาง ประดับตกแต่งสวยงาม<br>
  สวมใส่ผ้าอาภรณ์อย่างงดงาม ห้อยตุ้มหูแก้วมณี<br>
  [๒๔๗] มีหน้ากลมโต มีปกติร่าเริง รูปร่างงาม<br>
  เอวเล็กเอวบาง จักแวดล้อมผู้นี้เป็นนิตย์<br>
  นี้เป็นผลแห่งการบูชาพระพุทธเจ้า<br>
  [๒๔๘] ผู้นี้จักรื่นรมย์ในเทวโลกตลอด ๑๐๐,๐๐๐ กัป<br>
  จักเป็นพระเจ้าจักรพรรดิในแว่นแคว้น ๑,๐๐๐ ชาติ<br>
  [๒๔๙] จักเป็นจอมเทพครองเทวสมบัติ ๑,๐๐๐ ชาติ<br>
  จักได้เป็นพระเจ้าประเทศราชอันไพบูลย์นับชาติไม่ถ้วน<br>
  [๒๕๐] เมื่อภพสุดท้ายมาถึง ผู้นี้จักไปเกิดเป็นมนุษย์<br>
  นางพราหมณีชื่อสารี จักตั้งครรภ์<br>
  [๒๕๑] ผู้นี้จักปรากฏนามว่าสารีบุตร<br>
  ตามชื่อและโคตรของมารดา จักเป็นผู้มีปัญญาหลักแหลม<br>
  [๒๕๒] จักเป็นผู้ไม่มีความกังวล<br>
  ละทิ้งทรัพย์ประมาณ ๘๐ โกฏิแล้วออกบวช<br>
  เที่ยวแสวงหาทางแห่งความสงบทั่วแผ่นดินนี้<br>
  [๒๕๓] ในกัปที่นับมิได้นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๒๕๔] ดาบสนี้จักมีนามว่าสารีบุตร<br>
  เป็นธรรมทายาท เป็นโอรสที่ธรรมเนรมิต<br>
  จักเป็นอัครสาวกของพระศาสดาพระองค์นั้น<br>
  [๒๕๕] แม่น้ำภาคีรถีนี้ไหลมาจากภูเขาหิมพานต์<br>
  ไหลลงสู่มหาสมุทร ทำมหาสมุทรให้เต็ม ฉันใด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔๑ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๒๕๖] สารีบุตรนี้ก็ฉันนั้นเหมือนกัน<br>
  จักเป็นผู้สามารถแกล้วกล้าในไตรเพท<br>
  จักสำเร็จปัญญาบารมี แล้วให้หมู่สัตว์อิ่มเอิบได้<br>
  [๒๕๗] ตั้งแต่ป่าหิมพานต์จนถึงทะเลมีห้วงน้ำกว้างใหญ่<br>
  ในช่วงระหว่างนี้ มีกองทรายอยู่ขนาดเท่าใด<br>
  คำนวณนับไม่ได้<br>
  [๒๕๘] แม้กองทรายขนาดเท่านั้นสามารถจะคำนวณนับได้<br>
  โดยไม่มีเหลือด้วยการนับวิธีใด<br>
  แต่ปัญญาของสารีบุตรจะมีที่สุดโดยวิธีนับนั้น ๆ ก็หามิได้<br>
  [๒๕๙] เมื่อตั้งคะแนนไว้<br>
  บรรดาทรายในแม่น้ำคงคาก็จะพึงหมดสิ้นไป<br>
  แต่ปัญญาของสารีบุตรหาหมดสิ้นไปไม่<br>
  [๒๖๐] คลื่นในมหาสมุทรคำนวณนับไม่ได้<br>
  ปัญญาของสารีบุตร จักไม่มีที่สุดอย่างนั้นเหมือนกัน<br>
  [๒๖๑] สารีบุตรนั้นจักทำให้พระสัมมาสัมพุทธเจ้า<br>
  โคดมศากยะผู้ประเสริฐ ทรงโปรดปรานแล้ว<br>
  สำเร็จปัญญาบารมีเป็นอัครสาวก(ของพระองค์)<br>
  [๒๖๒] สารีบุตรนั้น จักประพฤติตามพระธรรมจักร<br>
  ที่พระผู้มีพระภาคผู้ศากยบุตร<br>
  ผู้คงที่ ทรงประกาศไว้แล้ว<br>
  บันดาลเม็ดฝนคือธรรมให้ตกลงโดยชอบ<br>
  [๒๖๓] พระผู้มีพระภาคผู้โคดมศากยะผู้ประเสริฐ<br>
  ทรงทราบความนั้นทั้งหมดแล้ว<br>
  ประทับนั่งในท่ามกลางหมู่ภิกษุ<br>
  จักทรงตั้ง(สารีบุตร)ไว้ในตำแหน่งอัครสาวก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔๒ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๒๖๔] โอ ! กรรมที่ข้าพเจ้าได้ทำบุญญาธิการ<br>
  แด่พระศาสดาพระนามว่าอโนมทัสสีแล้ว<br>
  สำเร็จบารมีในจำนวนคุณทั้งสิ้น<br>
  ชื่อว่าเป็นกรรมที่ทำไว้ดีแล้วหนอ<br>
  [๒๖๕] กรรมที่ข้าพเจ้าได้ทำไว้ในกาลที่จะกำหนดจำนวนมิได้<br>
  แสดงผลแก่ข้าพเจ้าแล้วในอัตภาพสุดท้ายนี้<br>
  ข้าพเจ้าหลุดพ้นดีแล้ว ดุจความเร็วแห่งลูกศรพ้นไปจากแล่ง<br>
  เผากิเลสทั้งหลายได้แล้ว<br>
  [๒๖๖] ข้าพเจ้านั้น เมื่อเที่ยวแสวงหาทาง<br>
  ที่ไม่หวั่นไหวคือนิพพาน อันปัจจัยปรุงแต่งไม่ได้<br>
  เลือกเฟ้นเจ้าลัทธิทั้งปวงจึงเวียนว่ายตายเกิดอยู่ในภพ<br>
  [๒๖๗] คนเป็นไข้พึงแสวงหายารักษา<br>
  พึงสะสมทรัพย์ทั้งปวงไว้เพื่อพ้นจากความเจ็บไข้ ฉันใด<br>
  [๒๖๘] ข้าพเจ้าก็ฉันนั้น เมื่อเที่ยวแสวงหาทาง<br>
  คืออมตนิพพานอันปัจจัยปรุงแต่งไม่ได้<br>
  จึงได้บวชเป็นฤๅษี ๕๐๐ ชาติ ติดต่อกัน<br>
  [๒๖๙] ข้าพเจ้าเพียบพร้อมด้วยชฎาและภาระ(บริขาร)<br>
  นุ่งห่มหนังสัตว์ สำเร็จอภิญญา ได้ไป(เกิด)ยังพรหมโลก<br>
  [๒๗๐] เว้นศาสนาของพระชินเจ้าเสียแล้ว<br>
  ก็หาความบริสุทธิ์ในลัทธิภายนอกไม่ได้<br>
  เหล่าสัตว์ผู้มีปัญญาย่อมบริสุทธิ์ได้ในศาสนาของพระชินเจ้า<br>
  [๒๗๑] สิ่งที่สำเร็จด้วยการทำของตนนั้น<br>
  ไม่เป็นดังที่ได้ยินกันต่อ ๆ มาว่า เป็นอย่างนี้ ๆ<br>
  ข้าพเจ้าเมื่อแสวงหาทางที่ปัจจัยปรุงแต่งไม่ได้<br>
  จึงเที่ยวไปในลัทธิที่ผิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔๓ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๒๗๒] คนที่ต้องการแก่นไม้ตัดต้นกล้วยแล้วผ่า<br>
  ก็จะไม่พึงได้แก่นไม้ในต้นกล้วยนั้น<br>
  เขาย่อมเป็นผู้ไร้แก่นไม้ ฉันใด<br>
  [๒๗๓] เหล่าเดียรถีย์ทั้งหลายในโลกก็ฉันนั้น<br>
  มีทิฏฐิต่างกัน ถึงจะมีจำนวนมาก<br>
  ก็เป็นผู้ว่างเปล่าจากนิพพานอันปัจจัยปรุงแต่งไม่ได้<br>
  ดุจต้นกล้วยว่างเปล่าจากแก่นไม้ ฉะนั้น<br>
  [๒๗๔] เมื่อภพสุดท้ายมาถึง ข้าพเจ้าเกิดเป็นบุตรของพราหมณ์<br>
  ได้ละทิ้งโภคสมบัติมากมายแล้วออกบวชเป็นบรรพชิต<br>
  ภาณวารที่ ๑ จบ</p>
<p> [๒๗๕] (พระสารีบุตรเถระกราบทูลว่า)๑<br>
  ข้าพระองค์อยู่ในสำนักของพราหมณ์นามว่าสัญชัย<br>
  ซึ่งเป็นผู้คงแก่เรียน ทรงมนตร์ จบไตรเพท<br>
  [๒๗๖] ข้าแต่พระองค์ผู้มีความเพียรมาก พราหมณ์นามว่าอัสสชิ<br>
  สาวกของพระองค์ ซึ่งหาผู้กระทบกระทั่งได้ยาก<br>
  มีเดชแผ่ไป เที่ยวบิณฑบาตในครั้งนั้น<br>
  [๒๗๗] ข้าพระองค์ได้เห็นท่านผู้ประเสริฐนั้น ผู้มีปัญญา<br>
  เป็นมุนี มีจิตตั้งมั่นในความเป็นมุนี<br>
  มีจิตสงบ เบิกบานดุจดอกปทุมที่แย้มบาน<br>
  [๒๗๘] เพราะเห็นท่านผู้ฝึกฝนดีแล้ว<br>
  มีจิตบริสุทธิ์ องอาจ ประเสริฐ มีความเพียร<br>
  ความคิดของข้าพเจ้าจึงเกิดขึ้นว่า<br>
  ท่านผู้นี้คงจะเป็นพระอรหันต์<br><br>เชิงอรรถ :<br>
  ๑ ตั้งแต่คาถานี้ไปพระเถระได้กราบทูลให้พระผู้มีพระภาคทราบเรื่องราวของท่าน สมตามข้อความในธรรม<br>
  บทอรรถกถาด้วย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔๔ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๒๗๙] ท่านผู้นี้ เคลื่อนไหวกิริยาท่าทางน่าเลื่อมใส<br>
  รูปงาม สำรวมดี ฝึกฝนแล้วในอุบายเครื่องฝึกอย่างสูงสุด<br>
  คงจะเป็นผู้เห็นทางอมตะ<br>
  [๒๘๐] ทางที่ดี เราควรจะถามท่านผู้มีประโยชน์อย่างสูงสุด<br>
  ผู้มีจิตยินดี หากท่านถูกเราถามแล้วจักตอบ<br>
  เราก็จะย้อนถามท่านอีก ในครั้งนั้น<br>
  [๒๘๑] ข้าพระองค์ได้เดินตามไปข้างหลังท่านผู้กำลังเที่ยวบิณฑบาต<br>
  รอคอยโอกาสอยู่เพื่อจะสอบถามทางอมตะ<br>
  [๒๘๒] จึงเข้าไปหาท่านซึ่งอยู่ในระหว่างถนนแล้วถามว่า <br>
  ข้าแต่ท่านผู้นิรทุกข์ ผู้มีความเพียร<br>
  ท่านมีโคตรตระกูลอย่างไร เป็นศิษย์ของใคร<br>
  [๒๘๓] ท่านถูกข้าพระองค์ถามแล้วก็ไม่ครั่นคร้าม<br>
  เป็นดังพญาไกรสรราชสีห์ตอบว่า<br>
  ท่านผู้มีอายุ พระพุทธเจ้าเสด็จอุบัติขึ้นแล้วในโลก<br>
  อาตมาเป็นศิษย์ของพระองค์<br>
  [๒๘๔] (ข้าพระองค์ได้ถามต่อไปว่า)<br>
  ข้าแต่ท่านผู้มีความเพียรมาก ท่านผู้มียศยิ่งใหญ่เกิดตามมา<br>
  ศาสนธรรมของพระพุทธเจ้าของท่านเป็นเช่นไร<br>
  ท่านผู้เจริญ ข้าพเจ้าขอโอกาส<br>
  ขอท่านโปรดบอกแก่ข้าพเจ้าด้วยเถิด<br>
  [๒๘๕] ท่านถูกข้าพระองค์ถามแล้ว<br>
  จึงแสดงบททุกบทที่ลึกซึ้งละเอียด<br>
  สำหรับกำจัดลูกศรคือตัณหา<br>
  สำหรับเป็นเครื่องบรรเทาทุกข์ทั้งปวงว่า<br>
  [๒๘๖] ธรรมเหล่าใดเกิดแต่เหตุ<br>
  พระตถาคตตรัสเหตุแห่งธรรมเหล่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔๕ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  และความดับแห่งธรรมเหล่านั้น<br>
  พระมหาสมณะมีปกติตรัสสอนอย่างนี้<br>
  [๒๘๗] เมื่อพระอัสสชิเถระแก้ปัญหาแล้ว<br>
  ข้าพระองค์นั้นได้บรรลุผลที่หนึ่ง(โสดาปัตติผล)<br>
  เป็นผู้ปราศจากธุลีคือกิเลส<br>
  ปราศจากมลทินคือกิเลส เพราะได้ฟังคำสอนของพระชินเจ้า<br>
  [๒๘๘] ข้าพระองค์ได้ฟังคำของพระมุนีแล้ว<br>
  ได้เห็นธรรมอันสูงสุด หยั่งรู้พระสัทธรรมจึงได้กล่าวคาถานี้ว่า<br>
  [๒๘๙] ถ้ามีเพียงเท่านั้น ธรรมนี้นั่นแหละ(ที่ข้าพเจ้าพึงบรรลุ)<br>
  ท่านรู้แจ้งทางที่ไม่เศร้าโศก๑<br>
  ซึ่งข้าพเจ้าไม่เห็นแล้ว ล่วงเลยมาหลายหมื่นกัป<br>
  [๒๙๐] ข้าพเจ้าเมื่อแสวงหาธรรม ได้เที่ยวไปในลัทธิที่ผิด<br>
  (บัดนี้)ได้บรรลุความประสงค์นั้นแล้ว<br>
  จึงมิใช่เวลาที่ข้าพเจ้าจะประมาท<br>
  [๒๙๑] ข้าพระองค์ที่พระอัสสชิเถระให้ยินดีแล้ว<br>
  บรรลุทางที่ไม่หวั่นไหว๒ เมื่อจะไปเสาะหาสหาย<br>
  จึงได้ไปยังอาศรม<br>
  [๒๙๒] สหายของข้าพระองค์ ผู้ได้ศึกษามาดี<br>
  เพียบพร้อมด้วยอิริยาบถ เห็นข้าพระองค์แต่ไกลเทียว<br>
  จึงได้กล่าวคำนี้ว่า<br>
  [๒๙๓] ท่านมีหน้าตาผ่องใส ปรากฏประหนึ่งว่าจะเป็นมุนี<br>
  ท่านได้บรรลุอมตนิพพานหรือได้บรรลุบทคือพระนิพพานอันไม่จุติ<br><br>เชิงอรรถ :<br>
  ๑ ทางที่ไม่เศร้าโศก หมายถึงนิพพาน (ขุ.อป.อ. ๑/๒๘๙/๒๗๘)<br>
  ๒ ทางที่ไม่หวั่นไหว หมายถึงการถึงนิพพาน (ขุ.อป.อ. ๑/๒๙๑/๒๗๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔๖ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๒๙๔] ท่านเป็นผู้สมควรแก่ความงาม เป็นเหมือนผู้ฝึกฝนตนมาแล้ว<br>
  เหมือนช้างถูกแทงด้วยหอก ไม่หวั่นไหว<br>
  พราหมณ์ ท่านเป็นผู้มีการฝึกฝนมาดี<br>
  จึงสงบระงับแล้ว ในทางเป็นที่ฝึก<br>
  [๒๙๕] ข้าพระองค์ตอบว่า ข้าพเจ้าได้บรรลุอมตธรรม<br>
  ซึ่งเป็นเครื่องบรรเทาลูกศรคือความเศร้าโศกแล้ว<br>
  ถึงตัวท่านก็จะบรรลุอมตธรรมนั้นได้<br>
  พวกเราไปเฝ้าพระพุทธเจ้ากันเถิด<br>
  [๒๙๖] สหายนั้นอันข้าพระองค์ให้ศึกษาอย่างดีแล้ว<br>
  จึงรับคำว่า ดีละ แล้วได้จูงมือกันมายังสำนักของพระองค์<br>
  [๒๙๗] ข้าแต่พระองค์ผู้ศากยบุตร ข้าพระองค์ทั้ง ๒<br>
  จักบวชในสำนักของพระองค์<br>
  อาศัยคำสอนของพระองค์อยู่อย่างผู้ไม่มีอาสวะ<br>
  [๒๙๘] ท่านโกลิตะเป็นผู้เลิศด้วยฤทธิ์ ข้าพระองค์เลิศด้วยปัญญา<br>
  ข้าพระองค์ทั้ง ๒ จะร่วมมือกันทำศาสนาให้งดงาม<br>
  [๒๙๙] (เมื่อก่อน) ข้าพระองค์มีความดำริยังไม่ถึงที่สุด<br>
  จึงได้เที่ยวไปในลัทธิที่ผิด<br>
  (แต่บัดนี้)เพราะได้อาศัยทัศนะของพระองค์<br>
  ความดำริของข้าพระองค์จึงเต็ม<br>
  [๓๐๐] หมู่ไม้เกิดบนแผ่นดินย่อมแย้มบานในฤดูกาล<br>
  กลิ่นทิพย์หอมอบอวลไปทำให้สรรพสัตว์ยินดี (ฉันใด)<br>
  [๓๐๑] ข้าแต่พระองค์ผู้มีความเพียรมาก<br>
  ผู้เป็นศากยบุตร มีพระยศยิ่งใหญ่<br>
  ข้าพระองค์ก็ฉันนั้นเหมือนกัน<br>
  ดำรงอยู่ในศาสนาของพระองค์แล้ว<br>
  ย่อมแสวงหากาลเวลาเพื่อจะแย้มบาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔๗ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๓๐๒] ข้าพระองค์แสวงหาดอกไม้คือวิมุตติ๑<br>
  ซึ่งเป็นเหตุหลุดพ้นจากการเวียนว่ายตายเกิดอยู่ในภพ<br>
  ให้สรรพสัตว์ยินดีด้วยการได้ดอกไม้คือวิมุตติ<br>
  [๓๐๓] ข้าแต่พระองค์ผู้มีพระจักษุ ตลอดพุทธเขต๒<br>
  ยกเว้นพระสัมมาสัมพุทธเจ้าผู้เป็นมหามุนีเสีย<br>
  ก็ไม่มีใครจะมีปัญญาเหมือนกับข้าพระองค์ผู้เป็นบุตรของพระองค์เลย<br>
  [๓๐๔] ศิษย์และชุมนุมชนของพระองค์ที่พระองค์ทรงแนะนำดีแล้ว<br>
  ให้ศึกษาดีแล้ว ฝึกฝนในอุบายเครื่องฝึกอันสูงสุด<br>
  แวดล้อมพระองค์อยู่ทุกเมื่อ<br>
  [๓๐๕] ท่านเหล่านั้นมีปกติเข้าฌาน ยินดีในฌาน<br>
  เป็นนักปราชญ์ มีจิตสงบ มีจิตตั้งมั่น เป็นมุนี<br>
  สมบูรณ์ด้วยความเป็นมุนี แวดล้อมพระองค์อยู่ทุกเมื่อ<br>
  [๓๐๖] ท่านเหล่านั้นมักน้อย มีปัญญารักษาตน<br>
  เป็นนักปราชญ์ ฉันอาหารแต่น้อย ไม่โลภ<br>
  สันโดษตามมีตามได้ แวดล้อมพระองค์อยู่ทุกเมื่อ<br>
  [๓๐๗] ท่านเหล่านั้นถือการอยู่ป่าเป็นวัตร ยินดีในธุดงค์<br>
  เข้าฌาน ใช้จีวรเศร้าหมอง ยินดียิ่งในความสงัด<br>
  เป็นนักปราชญ์ แวดล้อมพระองค์อยู่ทุกเมื่อ<br>
  [๓๐๘] ท่านเหล่านั้นเป็นผู้ปฏิบัติ(พรั่งพร้อมด้วยมรรค)<br>
  ดำรงอยู่ในผล และเป็นพระเสขะพรั่งพร้อมด้วยผล๓<br>
  มุ่งหวังประโยชน์อย่างสูงสุด(คือพระนิพพาน)<br>
  แวดล้อมพระองค์อยู่ทุกเมื่อ<br><br>เชิงอรรถ :<br>
  ๑ ดอกไม้คือวิมุตติ หมายถึงอรหัตตผลวิมุตติ (ขุ.อป.อ. ๑/๓๐๒/๒๗๙)<br>
  ๒ พุทธเขต หมายถึงมีแสนโกฏิจักรวาล (ขุ.อป.อ. ๑/๓๐๓/๒๘๐)<br>
  ๓ ผล ในที่นี้หมายถึงผลเบื้องต่ำ ๓ คือ โสดาปัตติผล สกทาคามิผล อนาคามิผล (ขุ.อป.อ.
  ๑/๓๐๘/๒๘๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔๘ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๓๐๙] ท่านเหล่านั้นทั้งที่เป็นพระโสดาบัน ทั้งที่เป็นพระสกทาคามี<br>
  ทั้งที่เป็นพระอนาคามี และที่เป็นพระอรหันต์<br>
  เป็นผู้ปราศจากมลทิน(คือกิเลส) แวดล้อมพระองค์อยู่ทุกเมื่อ<br>
  [๓๑๐] สาวกของพระองค์จำนวนมาก<br>
  ฉลาดในสติปัฏฐาน๑ ยินดีในการเจริญโพชฌงค์<br>
  ทุกท่านแวดล้อมพระองค์อยู่ทุกเมื่อ<br>
  [๓๑๑] ท่านเหล่านั้นฉลาดในอิทธิบาท ยินดีในการเจริญสมาธิ<br>
  หมั่นประกอบสัมมัปปธาน แวดล้อมพระองค์อยู่ทุกเมื่อ<br>
  [๓๑๒] ท่านเหล่านั้นได้วิชชา ๓๒ ได้อภิญญา ๖<br>
  ถึงความสำเร็จแห่งฤทธิ์<br>
  ถึงความสำเร็จแห่งปัญญา<br>
  แวดล้อมพระองค์อยู่ทุกเมื่อ<br>
  [๓๑๓] ข้าแต่พระองค์ผู้มีความเพียรมาก ศิษย์ของพระองค์เป็นเช่นนี้<br>
  เป็นผู้ศึกษาดีแล้ว หาผู้กระทบกระทั่งได้ยาก<br>
  มีเดชแผ่ไป แวดล้อมพระองค์อยู่ทุกเมื่อ<br>
  [๓๑๔] พระองค์มีศิษย์เหล่านั้นแวดล้อม<br>
  ผู้สำรวมแล้ว ผู้มีตบะ เป็นผู้ไม่ครั่นคร้ามดังราชสีห์<br>
  ย่อมทรงงดงามดังดวงจันทร์<br>
  [๓๑๕] ต้นไม้เกิดบนแผ่นดินย่อมงอกงามไพบูลย์บนแผ่นดิน<br>
  ต้นไม้เหล่านั้นย่อมเผล็ดผล (โดยลำดับ)<br><br>เชิงอรรถ :<br>
  ๑ สติปัฏฐาน หมายถึงสติปัฏฐาน ๔ คือ กายานุปัสสนา เวทนานุปัสสนา จิตตานุปัสสนา
  และธัมมานุ-<br>
  ปัสสนา (ขุ.อป.อ. ๑/๓๑๐/๒๘๐)<br>
  ๒ วิชชา ๓ หมายถึง (๑) ปุพเพนิวาสานุสสติญาณ ญาณเป็นเหตุระลึกขันธ์ที่อาศัยอยู่ในก่อนได้
  ระลึกชาติได้<br>
  (๒) จุตูปปาตญาณ ญาณกำหนดรู้จุติและอุบัติแห่งสัตว์ทั้งหลาย อันเป็นไปตามกรรม
  (๓) อาสวักขยญาณ<br>
  ญาณหยั่งรู้ในธรรมเป็นที่สิ้นไปแห่งอาสวะทั้งหลาย ความตรัสรู้ (ที.ปา. ๑๑/๓๐๕,๓๕๓/๑๙๗,๒๔๕,
  องฺ.ทสก.<br>
  (แปล) ๒๔/๑๐๒/๒๔๓-๒๔๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๔๙ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๓๑๖] ข้าแต่พระองค์ผู้ศากยบุตร มีพระยศยิ่งใหญ่<br>
  พระองค์ทรงเป็นเช่นกับแผ่นดิน ศิษย์ (เป็นเช่นกับต้นไม้)<br>
  ดำรงอยู่ในศาสนาของพระองค์แล้ว ย่อมได้ผลเป็นอมตะ<br>
  [๓๑๗] แม่น้ำสินธุ แม่น้ำสรัสวดี แม่น้ำจันทภาคา<br>
  แม่น้ำคงคา แม่น้ำยมุนา แม่น้ำสรภู และแม่น้ำมหี<br>
  [๓๑๘] เมื่อแม่น้ำหลายสายนั้นไหลไป(ถึงทะเล)ทะเลย่อมรองรับไว้<br>
  แม่น้ำเหล่านั้นย่อมละชื่อเดิม ปรากฏชื่อว่าทะเล ฉันใด<br>
  [๓๑๙] วรรณะทั้ง ๔๑ เหล่านี้ก็ฉันนั้น<br>
  มาบวชในสำนักของพระองค์แล้ว<br>
  ก็ย่อมละชื่อเดิม ปรากฏชื่อว่าพุทธบุตร<br>
  [๓๒๐] ดวงจันทร์ปราศจากมลทินโคจรอยู่ในอากาศ<br>
  มีแสงรุ่งโรจน์ยิ่งกว่าหมู่ดาวในโลกทั้งหมด ฉันใด<br>
  [๓๒๑] ข้าแต่พระองค์ผู้มีความเพียรมาก<br>
  พระองค์ก็ฉันนั้นเหมือนกัน มีศิษย์แวดล้อม<br>
  ก็ย่อมรุ่งเรืองยิ่งกว่าเทวดาและมนุษย์เหล่านั้นทั้งหมดในกาลทุกเมื่อ<br>
  [๓๒๒] คลื่นเกิดขึ้นในน้ำลึกย่อมไม่ล่วงเลยล้นฝั่งไปได้<br>
  คลื่นเหล่านั้นกระทบฝั่งเป็นระลอก<br>
  กระจายหายไปหมด ฉันใด<br>
  [๓๒๓] เดียรถีย์ทั้งหลายในโลกก็ฉันนั้น<br>
  มีทิฏฐิต่างกัน เป็นชนจำนวนมาก<br>
  พวกเขาต้องการจะกล่าวธรรม<br>
  แต่ก็ไม่ล่วงเลยพระองค์ผู้เป็นมุนีไปได้<br>
  [๓๒๔] ข้าแต่พระองค์ผู้มีพระจักษุ ก็ถ้าเดียรถีย์เหล่านั้น<br>
  เข้ามาหาพระองค์ด้วยความประสงค์จะคัดค้าน<br>
  ครั้นมาถึงสำนักของพระองค์แล้ว ก็จะกลายเป็นจุรณไป<br><br>เชิงอรรถ :<br>
  ๑ วรรณะทั้ง ๔ หมายถึงตระกูล ๔ คือ กษัตริย์ พราหมณ์ แพศย์ และศูทร (ขุ.อป.อ.
  ๑/๓๑๗-๙/๒๘๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕๐ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๓๒๕] ดอกโกมุท ดอกบัวเผื่อน จำนวนมาก<br>
  เกิดในน้ำแล้วติดอยู่กับน้ำและเปือกตม ฉันใด<br>
  [๓๒๖] เหล่าสัตว์จำนวนมากก็ฉันนั้น เกิดมาในโลกแล้ว<br>
  ถูกราคะและโทสะเบียดเบียน ย่อมงอกงาม(ในวัฏฏสงสาร)<br>
  ดุจดอกโกมุทงอกงามในเปือกตม ฉะนั้น<br>
  [๓๒๗] ดอกบัวหลวงเกิดในน้ำ งดงามอยู่กลางน้ำ<br>
  (แต่)ดอกบัวหลวงนั้นยังคงบริสุทธิ์ ไม่ติดอยู่กับน้ำ ฉันใด<br>
  [๓๒๘] ข้าแต่พระองค์ผู้มีความเพียรมาก พระองค์ก็ทรงเป็นฉันนั้น<br>
  เป็นมหามุนี เกิดมาแล้วในโลก (แต่)ไม่ทรงติดอยู่กับโลก<br>
  ดุจดอกบัวหลวงไม่ติดอยู่กับน้ำ ฉะนั้น<br>
  [๓๒๙] ดอกไม้หลายชนิดที่เกิดในน้ำ<br>
  ย่อมแย้มบานในเดือน ๑๒ ไม่ล่วงเลยเดือน ๑๒ นั้นไป<br>
  เพราะเดือน ๑๒ นั้นเป็นกาลสมัยที่ดอกไม้จะบาน ฉันใด<br>
  [๓๓๐] ข้าแต่พระองค์ผู้ศากยบุตร พระองค์ก็เป็นผู้แย้มบานแล้ว ฉันนั้น<br>
  เหล่าศิษย์ของพระองค์ก็เป็นผู้แย้มบานแล้วด้วยวิมุตติ<br>
  ไม่ล่วงเลยคำสั่งสอนของพระองค์ไปได้<br>
  ดุจดอกบัวหลวงซึ่งแย้มบานด้วยน้ำ<br>
  ไม่ล่วงเลยกาลสมัยเป็นที่แย้มบานไปได้ ฉะนั้น<br>
  [๓๓๑] ต้นพญาไม้สาละออกดอกบานสะพรั่ง<br>
  ส่งกลิ่นหอมอบอวลไปคล้ายกลิ่นทิพย์<br>
  แวดล้อมด้วยไม้สาละชนิดอื่น ย่อมงดงาม ฉันใด<br>
  [๓๓๒] ข้าแต่พระองค์ผู้มีความเพียรมาก พระองค์ก็ฉันนั้นเหมือนกัน<br>
  ทรงแย้มบานด้วยพระพุทธญาณ มีหมู่ภิกษุแวดล้อม<br>
  ย่อมงดงาม ดุจพญาไม้สาละ ฉะนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕๑ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๓๓๓] เปรียบเหมือนภูเขาศิลาล้วนชื่อหิมวา<br>
  เป็นภูเขาที่มีโอสถสำหรับสรรพสัตว์<br>
  เป็นที่อยู่ของพวกนาค อสูร และเทวดาทั้งหลาย<br>
  [๓๓๔] ข้าแต่พระองค์ผู้มีความเพียรมาก พระองค์ก็ทรงเป็นฉันนั้น<br>
  ทรงเป็นดุจโอสถของสรรพสัตว์๑ ทรงได้วิชชา ๓<br>
  ได้อภิญญา ๖ ถึงความสำเร็จแห่งฤทธิ์<br>
  [๓๓๕] ข้าแต่พระองค์ผู้มีความเพียรมาก<br>
  ผู้ที่พระองค์ทรงพระกรุณาพร่ำสอนแล้วนั้น<br>
  ย่อมยินดีในธรรม อยู่ในศาสนาของพระองค์<br>
  [๓๓๖] ราชสีห์ผู้เป็นพญาเนื้อพอออกจากถ้ำที่อาศัยแล้ว<br>
  เหลียวดูทิศทั้ง ๔ จึงบันลือสีหนาท ๓ ครั้ง<br>
  [๓๓๗] เมื่อราชสีห์ผู้พญาเนื้อคำราม<br>
  สัตว์ทั้งปวงย่อมสะดุ้งกลัว อันที่จริง ชาติราชสีห์นี้<br>
  ย่อมทำให้เหล่าสัตว์สะดุ้งกลัวทุกเมื่อ ฉันใด<br>
  [๓๓๘] ข้าแต่พระองค์ผู้มีความเพียรมาก เมื่อพระองค์ทรงบันลืออยู่<br>
  พื้นพสุธานี้ย่อมหวั่นไหว เหล่าสัตว์ผู้ควรตรัสรู้ก็ย่อมตรัสรู้<br>
  เหล่าสัตว์ผู้อยู่ในหมู่มารย่อมสะดุ้ง ฉันนั้น<br>
  [๓๓๙] ข้าแต่พระมหามุนี เมื่อพระองค์ทรงบันลืออยู่<br>
  เหล่าเดียรถีย์ทั้งปวงย่อมสะดุ้ง ดุจฝูงกา ฝูงเหยี่ยวบินกระเจิงไป<br>
  ดุจฝูงสัตว์แตกกระเจิงไปเพราะราชสีห์ผู้เป็นพญาเนื้อ ฉะนั้น<br>
  [๓๔๐] เหล่าคณาจารย์บางพวกประชาชนเรียกกันว่า เป็นศาสดาในโลก<br>
  ท่านเหล่านั้นย่อมแสดงธรรมที่สืบ ๆ กันมาแก่ชุมนุมชน<br>
  [๓๔๑] ข้าแต่พระองค์ผู้มีความเพียรมาก แต่พระองค์หาเป็นอย่างนั้นไม่<br>
  ครั้นทรงตรัสรู้สัจจะทั้งหลายด้วยพระองค์เองแล้ว<br>
  จึงทรงแสดงโพธิปักขิยธรรมทั้งมวลแก่เหล่าสัตว์<br><br>เชิงอรรถ :<br>
  ๑ เพราะทรงปลดเปลื้องสรรพสัตว์ให้พ้นจากชรา พยาธิ และมรณะ (ขุ.อป.อ. ๑/๓๓๓-๔/๒๘๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕๒ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๓๔๒] พระองค์ทรงทราบอัธยาศัยและอนุสัย<br>
  ทรงทราบว่าอินทรีย์มีกำลังแก่กล้าและไม่แก่กล้า<br>
  ทรงทราบบุคคลสมควรและไม่สมควร๑<br>
  จึงทรงบันลือดุจมหาเมฆ<br>
  [๓๔๓] เพื่อจะทรงตัดความสงสัยของชุมนุมชนที่จะพึงนั่งรอบจักรวาล<br>
  ผู้มีทิฏฐิต่างกัน มีความคิดคิดต่างกัน<br>
  [๓๔๔] พระองค์ผู้เป็นมุนีทรงรู้จิตของเหล่าสัตว์ทั้งปวง<br>
  ทรงฉลาดในข้ออุปมา ตรัสแก้ปัญหาข้อเดียวเท่านั้น<br>
  ก็ทรงตัดความสงสัยของเหล่าสัตว์เสียได้<br>
  [๓๔๕] พื้นแผ่นดินพึงเต็มด้วยมนุษย์ผู้เช่นกับจอกแหน<br>
  พวกเขาทั้งหมดพึงประคองอัญชลี<br>
  ประกาศคุณของพระองค์ผู้ทรงเป็นผู้นำสัตว์โลก<br>
  [๓๔๖] อีกอย่างหนึ่งเทวดาและมนุษย์เหล่านั้น<br>
  เมื่อประกาศคุณอยู่ตลอดกัปหนึ่ง๒<br>
  พึงประกาศคุณโดยประการต่าง ๆ<br>
  ก็ยังไม่สามารถจะประกาศคุณให้สิ้นสุดได้<br>
  พระตถาคตมีพระคุณหาประมาณมิได้<br>
  [๓๔๗] ก็ข้าพระองค์สรรเสริญพระชินเจ้าด้วยกำลังของตนอย่างไร<br>
  เหล่าเทวดาและมนุษย์เมื่อสรรเสริญอยู่ตลอดโกฏิกัป<br>
  ก็พึงสรรเสริญอย่างนั้นเหมือนกัน<br><br>เชิงอรรถ :<br>
  ๑ สมควรและไม่สมควร ในที่นี้หมายถึงผู้สามารถบรรลุธรรมและไม่สามารถบรรลุธรรม (ขุ.อป.อ.<br>
  ๑/๓๔๒/๒๘๒)<br>
  ๒ กัปหนึ่ง ระยะเวลายาวนานเหลือเกิน กำหนดกันว่าโลกคือสากลจักรวาลประลัยครั้งหนึ่ง
  ท่านเปรียบด้วย<br>
  อุปมาว่า เหมือนมีภูเขาศิลาล้วน กว้าง ยาว สูง ด้านละ ๑ โยชน์ ทุก ๆ ๑๐๐ ปี มีคนนำผ้าเนื้อบาง<br>
  ละเอียดอย่างดีมาลูบเขานั้นครั้งหนึ่ง ๆ จนกว่าภูเขาลูกนั้น จะสึกหรอหมดสิ้นไป
  กัปหนึ่งยังยาวนานกว่า<br>
  นั้นอีก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕๓ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๓๔๘] ก็ถ้าใคร ๆ จะเป็นเทวดา หรือมนุษย์ก็ตาม<br>
  ได้ศึกษามาเป็นอย่างดีแล้ว จะพึงกำหนดเพื่อจะประมาณ(คุณ)<br>
  ผู้นั้นจะพึงได้รับความลำบากเปล่า<br>
  [๓๔๙] ข้าแต่พระองค์ผู้ศากยบุตร มีพระยศยิ่งใหญ่<br>
  ข้าพระองค์ดำรงอยู่ในศาสนาของพระองค์แล้ว<br>
  สำเร็จปัญญาบารมีอยู่อย่างผู้ไม่มีอาสวะ<br>
  [๓๕๐] ข้าพระองค์จะย่ำยีเหล่าเดียรถีย์<br>
  วันนี้ ข้าพระองค์เป็นจอมทัพธรรมในศาสนาของพระศากยบุตร<br>
  ประกาศศาสนาของพระชินเจ้า<br>
  [๓๕๑] กรรมที่ข้าพระองค์ได้ทำไว้ในกาลที่จะกำหนดจำนวนมิได้<br>
  แสดงผลแก่ข้าพระองค์แล้วในอัตภาพสุดท้ายนี้<br>
  ข้าพระองค์หลุดพ้นดีแล้ว ดุจกำลังลูกศรหลุดพ้นไปจากแล่ง<br>
  เผากิเลสของข้าพระองค์ได้แล้ว<br>
  [๓๕๒] มนุษย์คนใดคนหนึ่งพึงทูนของหนักไว้บนศีรษะตลอดเวลา<br>
  เขาต้องลำบากเพราะของหนัก<br>
  เป็นผู้เต็มไปด้วยของหนักทั้งหลาย<br>
  [๓๕๓] ข้าพระองค์ถูกไฟ ๓ กอง๑ เผาไหม้อยู่<br>
  เป็นผู้เต็มไปด้วยของหนักคือภพ๒ โดยประการนั้น<br>
  ท่องเที่ยวไปแล้วในภพทั้งหลาย<br>
  ภูเขาสิเนรุอันบุคคลถอนขึ้นแล้วฉันใด<br>
  [๓๕๔] ก็ภาระอันหนักข้าพระองค์ยกลงแล้ว<br>
  ภพทั้งหลายข้าพระองค์ก็เพิกได้แล้ว ฉันนั้น<br><br>เชิงอรรถ :<br>
  ๑ ไฟ ๓ กอง หมายถึงไฟคือราคะ ไฟคือโทสะ ไฟคือโมหะ (ขุ.อป.อ. ๑/๓๕๒/๒๘๓, ๔๘๙-๙๐/๓๓๖)<br>
  ๒ ของหนักคือภพ หมายถึงการเวียนว่ายตายเกิดในภพ (ขุ.อป.อ. ๑/๓๕๒-๓/๒๘๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕๔ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  กิจที่ควรทำทั้งหมด๑ในศาสนาของพระองค์ผู้ศากยบุตร<br>
  ข้าพระองค์ก็ได้กระทำสำเร็จแล้ว<br>
  [๓๕๕] ตลอดพุทธเขตยกเว้นพระผู้มีพระภาคผู้ศากยะ ผู้ประเสริฐ<br>
  ข้าพระองค์เป็นผู้เลิศด้วยปัญญา ไม่มีผู้เช่นกับข้าพระองค์<br>
  [๓๕๖] ข้าพระองค์เป็นผู้ฉลาดในสมาธิ ถึงความสำเร็จแห่งฤทธิ์<br>
  วันนี้ เมื่อต้องการจะเนรมิตคน ๑,๐๐๐ คนก็ได้<br>
  [๓๕๗] พระผู้มีพระภาคผู้เป็นมหามุนี<br>
  เป็นผู้ชำนาญในอนุปุพพวิหารธรรม<br>
  ตรัสสอนแก่ข้าพระองค์ นิโรธสมาบัติเป็นที่นอนของข้าพระองค์<br>
  [๓๕๘] ข้าพระองค์มีทิพยจักษุบริสุทธิ์หมดจด<br>
  ข้าพระองค์เป็นผู้ฉลาดในสมาธิ หมั่นประกอบในสัมมัปปธาน๒<br>
  ยินดีในการเจริญโพชฌงค์<br>
  [๓๕๙] ข้าพระองค์ได้ทำกิจทุกอย่างที่สาวกจะพึงบรรลุแล้ว<br>
  ยกเว้นพระผู้มีพระภาคผู้ทรงเป็นที่พึ่งของสัตว์โลกเสียแล้ว<br>
  ไม่มีผู้เช่นกับข้าพระองค์<br>
  [๓๖๐] ข้าพระองค์เป็นผู้ฉลาดในสมาบัติ<br>
  ได้ฌานและวิโมกข์๓ เร็วพลัน ยินดีในการเจริญโพชฌงค์<br>
  เป็นผู้บรรลุสาวกบารมีญาณ<br><br>เชิงอรรถ :<br>
  ๑ กิจที่ควรทำทั้งหมด ในที่นี้หมายถึงกรรมเป็นเครื่องกำจัดกิเลสโดยลำดับแห่งมรรค
  (ขุ.อป.อ.<br>
  ๑/๓๕๔/๒๘๔)<br>
  ๒ สัมมัปปธานมี ๔ คือ (๑) เพียรระวังบาปอกุศลที่ยังไม่เกิดมิให้เกิดขึ้น (๒) เพียรละบาปอกุศลที่เกิดขึ้นแล้ว<br>
  (๓) เพียรทำกุศลที่ยังไม่เกิดให้เกิดขึ้น (๔) เพียรรักษากุศลที่เกิดขึ้นแล้ว (ที.ปา.
  ๑๑/๓๑๐/๒๐๑)<br>
  ๓ วิโมกข์ คือ ภาวะที่จิตปลอดพ้นจากสิ่งรบกวนและน้อมดิ่งเข้าไปในอารมณ์นั้น ๆ
  อย่างปล่อยตัวเต็มที่<br>
  ในอรรถกถาหมายเอาโลกุตตรวิโมกข์ ๘ (อฏฺฐนฺนํ โลกุตฺตรวิโมกฺขานญฺจ ขุ.อป.อ. ๑/๓๖๐/๒๘๔)
  คือ<br>
  ๑-๒-๓. ผู้เจริญกสิณต่าง ๆ แล้วได้รูปฌาน ๔;๔-๖-๗. ผู้ได้อรูปฌาน ๔ ; ๘. ผู้ได้สัญญาเวทยิตนิโรธ<br>
  ดูอีก (สํ.นิ.อ. ๒/๗๐/๑๔๓<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕๕ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๓๖๑] ข้าพระองค์เป็นคนมีคารวะอย่างสูงสุด๑<br>
  เพราะได้บรรลุสาวกบารมีญาณด้วยความรู้<br>
  ข้าพระองค์มีจิตอนุเคราะห์เพื่อนสพรหมจารี๒ด้วยศรัทธาทุกเมื่อ<br>
  [๓๖๒] ข้าพระองค์ละทิ้งความถือตัวและความเย่อหยิ่งแล้ว<br>
  ดุจงูถูกถอนเขี้ยวเสียแล้ว๓ (หรือ) ดุจโคอุสภะตัวเขาหักเสียแล้ว<br>
  เข้าหาหมู่คณะด้วยความเคารพหนักแน่น<br>
  [๓๖๓] หากปัญญาของข้าพระองค์จะพึงมีรูปร่าง<br>
  ปัญญาของข้าพระองค์ก็จะต้องเสมอกับพระเจ้าแผ่นดินทั้งหลาย<br>
  นี้เป็นผลของการชมเชยพระญาณของพระผู้มีพระภาค<br>
  พระนามว่าอโนมทัสสี<br>
  [๓๖๔] ข้าพระองค์ประพฤติตามโดยชอบซึ่งพระธรรมจักร๔<br>
  นี้เป็นผลของการชมเชยพระญาณ<br>
  [๓๖๕] บุคคลผู้มีความปรารถนาเลวทราม เป็นคนเกียจคร้าน<br>
  ละความเพียร มีการศึกษาน้อย ไม่มีมารยาท๕<br>
  อย่าได้มาสมาคมกับข้าพระองค์ในที่ไหน ๆ สักคราวเลย<br><br>เชิงอรรถ :<br>
  ๑ คำว่า ปุริสุตฺตมคารวา ในฉบับพม่า และ ขุ. เถร. อ. ๒/๔๓๓ (ซึ่งท่านยกคาถาจากอปทานไปกล่าวไว้)เป็น<br>
  ปุริสุตฺตมภารวา จึงแปลตามนั้น ซึ่งน่าจะถูกต้องกว่า เพราะคำว่า ปุริสุตฺตมคารวา
  เป็นพหูพจน์ ดูไม่สม<br>
  กับข้อความข้างต้นและข้างท้าย ซึ่งท่านกล่าวเป็นเอกพจน์ ส่วน ปุริสุตฺตมภารวา
  เป็นเอกพจน์ สมกับ<br>
  ข้างต้นและข้างท้าย ในอปทานอรรถกถาท่านมิได้แก้ไว้<br>
  ๒ เพื่อนสพรหมจารี หมายถึงผู้ประพฤติพรหมจรรย์ร่วมกัน เพื่อนบรรพชิต<br>
  ๓ คำว่า อุทฺธฏทาโฒ ฉบับพม่าและอรรถกถาเป็น อุทฺธตวิโส ถูกรีดพิษออกแล้ว (ขุ.อป.อ.
  ๑/๓๖๒/๒๘๔)<br>
  ๔ ธรรมจักร ในที่นี้หมายถึงพระไตรปิฎก (พระวินัย พระสูตร และพระอภิธรรม) (ขุ.อป.อ.
  ๑/๓๖๔/๒๘๕)<br>
  ๕ หีน ใช้ในอรรถว่าละ หา จาเค อิโน ทีฆาทิ หีโน = หา ธาตุใช้ในอรรถว่าละ อินปัจจัย
  ทีฆะต้นธาตุ<br>
  สำเร็จรูปเป็นหีโน (อภิธา.ฏีกา ข้อ ๗๕๔), มีความปรารถนาเลวทราม หมายถึงมีความปรารถนาลามกแล้ว<br>
  ประพฤติชั่ว,<br>
  เป็นคนเกียจคร้าน หมายถึงเกียจคร้านในการทำวัตรปฏิบัติในอิริยาบถมีการยืนและนั่งเป็นต้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕๖ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  [๓๖๖] ส่วนบุคคลผู้มีการศึกษามาก มีปัญญา<br>
  มีจิตตั้งมั่นดีในศีลทั้งหลาย หมั่นประกอบความสงบทางใจ<br>
  ขอจงมาดำรงอยู่บนศีรษะของข้าพระองค์เถิด<br>
  [๓๖๗] (เมื่อพระสารีบุตรเถระจะชักชวนภิกษุอื่น ๆ<br>
  ในคุณสมบัตินั้น จึงกล่าวว่า)<br>
  เหตุนั้น ข้าพเจ้าจึงกล่าวกับท่านทั้งหลาย<br>
  ขอความเจริญจงมีแก่ท่านทั้งหลาย<br>
  ตามจำนวนที่มาประชุมกัน ณ ที่นี้<br>
  ขอท่านทั้งหลายจงเป็นผู้มักน้อย สันโดษ<br>
  ยินดีให้ทานทุกเมื่อเถิด<br>
  [๓๖๘] ข้าพเจ้าพบสาวกรูปใดก่อนแล้ว<br>
  ได้เป็นผู้ปราศจากธุลีคือกิเลส ปราศจากมลทินคือกิเลส<br>
  สาวกรูปนั้นมีนามว่าอัสสชิ เป็นนักปราชญ์ เป็นอาจารย์ของข้าพเจ้า<br>
  [๓๖๙] ข้าพเจ้าเป็นสาวกของพระอัสสชิเถระนั้น<br>
  วันนี้ ข้าพเจ้าได้เป็นธรรมเสนาบดีถึงความสำเร็จในคุณทั้งปวง<br>
  จึงอยู่อย่างผู้ไม่มีอาสวะ<br>
  [๓๗๐] พระสาวกรูปใดชื่อว่าอัสสชิ เป็นอาจารย์ของข้าพเจ้า<br>
  อยู่ ณ ทิศใด ข้าพเจ้าจะนอนหันศีรษะไปทางทิศนั้น<br>
  [๓๗๑] พระผู้มีพระภาคผู้โคดมศากยะผู้ประเสริฐ<br>
  ทรงระลึกถึงกรรมของข้าพเจ้าแล้ว<br>
  ประทับนั่งท่ามกลางหมู่ภิกษุ<br>
  ทรงตั้งข้าพเจ้าไว้ในตำแหน่งอัครสาวก<br>
  [๓๗๒] กิเลสทั้งหลายข้าพเจ้าเผาได้แล้ว<br>
  ภพทั้งปวงข้าพเจ้าถอนได้แล้ว<br><br>เชิงอรรถ :<br>
  ละความเพียร หมายถึงละความเพียรในการเจริญฌาณ สมาธิและมรรคเป็นต้น<br>
  มีการศึกษาน้อย หมายถึงเว้นจากคันถธุระ และวิปัสสนาธุระ<br>
  ไม่มีมารยาท หมายถึงไม่มีมารยาทในบุคคลมีอาจารย์และอุปัชฌาย์เป็นต้น (ขุ.อป.อ.
  ๑/๓๖๕/๒๘๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕๗ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑. สารีปุตตเถราปทาน<br>
  ข้าพเจ้าตัดกิเลสเครื่องผูกพันได้แล้วอยู่อย่างผู้ไม่มีอาสวะ<br>
  ดุจพญาช้างตัดเครื่องพันธนาการได้อยู่อย่างอิสระ<br>
  [๓๗๓] การที่ข้าพเจ้าได้มาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วหนอ<br>
  วิชชา ๓ ข้าพเจ้าได้บรรลุแล้วโดยลำดับ<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว<br>
  [๓๗๔] คุณวิเศษเหล่านี้คือ ปฏิสัมภิทา ๔๑ วิโมกข์ ๘๒<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว๓ดังนี้แล<br>
  ได้ทราบว่า ท่านพระสารีบุตรเถระได้ภาษิตคาถาเหล่านี้ ด้วยประการฉะนี้<br>
  สารีปุตตเถราปทานที่ ๑ จบ<br><br>เชิงอรรถ :<br>
  ๑ ปฏิสัมภิทา ๔ คือ (๑) อัตถปฏิสัมภิทา ปัญญาแตกฉานในอรรถ, ปรีชาแจ้งในความหมาย
  (๒) ธัมมปฏิ-<br>
  สัมภิทา ปัญญาแตกฉานในธรรม, ปรีชาแจ้งในหลัก (๓) นิรุตติปฏิสัมภิทา ปัญญาแตกฉานในนิรุตติ<br>
  ปรีชาแจ้งในภาษา (๔) ปฏิภาณปฏิสัมภิทา ปัญญาแตกฉานในปฏิภาณ, ปรีชาแจ้งในความคิดทันการ
  มี<br>
  ไหวพริบ (องฺ.จตุกฺก. (แปล) ๒๑/๑๗๒/๒๔๒-๒๔๓, ขุ.ป. (แปล) ๓๑/๑๑๐/๑๗๐, อภิ.วิ.
  (แปล) ๓๕/๗๒๕/<br>
  ๔๖๑)<br>
  ๒ วิโมกข์ ๘ คือ (๑) ผู้มีรูป มองเห็นรูปทั้งหลาย (ได้แก่รูปฌาน ๔ ของผู้ได้ฌาน
  โดยเจริญกสิณที่กำหนด<br>
  วัตถุในกายของตน เช่น สีผม) (๒) ผู้มีอรูปสัญญาภายใน มองเห็นรูปทั้งหลายภายนอก
  (ได้แก่ อรูปฌาน <br>
  ๔ ของผู้ได้ฌาน โดยเจริญกสิณกำหนดอารมณ์ภายนอก) (๓) ผู้น้อมใจดิ่งไปว่า งาม
  (ได้แก่ ฌานของ<br>
  ผู้เจริญวรรณกสิณกำหนดสีที่งาม หรือเจริญอัปปมัญญา) (๔) เพราะล่วงเสียซึ่งรูปสัญญาโดย<br>
  ประการทั้งปวงเพราะปฏิฆสัญญาดับไป เพระไม่ใส่ใจนานัตตสัญญา จึงเข้าถึงอากาสานัญจายตนะ
  โดย<br>
  มนสิการว่า อากาศหาที่สุดมิได้ (๕) เพราะล่วงเสียซึ่งอากาสานัญจายตนะ โดยประการทั้งปวง
  จึงเข้าถึง<br>
  วิญญาณัญจายตนะโดยมนสิการว่า วิญญาณหาที่สุดมิได้ (๖) เพราะล่วงเสียซึ่งวิญญาณัญจายตนะโดย<br>
  ประการทั้งปวง จึงเข้าถึงอากิญจัญญายตนะโดยมนสิการว่าไม่มีอะไรเลย (๗) เพราะล่วงเสียซึ่ง<br>
  อากิญจัญญายตนะโดยประการทั้งปวงจึงเข้าถึงเนวสัญญานาสัญญายตนะอยู่ (๘) เพราะล่วงเสียซึ่งเนว-<br>
  สัญญานาสัญญายตนะโดยประการทั้งปวงจึงเข้าถึงสัญญาเวทยิตนิโรธอยู่ (ที.ปา. ๑๑/๓๓๙/๒๓๑,
  องฺ.อฏฺฐก.<br>
  (แปล) ๒๓/๖๖/๒๕๓) หรือ ได้แก่ มรรค ๔ ผล ๔ หรือ รูปฌาน และอรูปฌาน (ขุ.อป.อ. ๑/๓๗๑/๒๘๖)<br>
  ๓ คำสั่งสอนของพระพุทธเจ้า ข้าพเจ้าได้ทำให้สำเร็จแล้ว หมายถึงคำสั่งสอนเป็นอนุศาสนีและโอวาท<br>
  ของพระพุทธเจ้า ข้าพเจ้าให้สำเร็จด้วยอรหัตตมรรคญาณ (ขุ.อป.อ. ๑/๗๔๑/๒๘๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕๘ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๒. มหาโมคคัลลานเถราปทาน<br>
  ๒. มหาโมคคัลลานเถราปทาน<br>
  ประวัติในอดีตชาติของพระมหาโมคคัลลานเถระ<br>
  (พระมหาโมคคัลลานเถระ เมื่อจะประกาศประวัติในอดีตชาติของตน จึงกล่าว<br>
  ว่า)<br>
  [๓๗๕] พระผู้มีพระภาคพระนามว่าอโนมทัสสี<br>
  ผู้เจริญที่สุดในโลก ผู้องอาจกว่านรชน<br>
  มีหมู่เทวดาห้อมล้อมประทับอยู่ที่ภูเขาหิมพานต์<br>
  [๓๗๖] ครั้งนั้น ข้าพเจ้าเกิดเป็นพญานาคมีนามว่าวรุณ<br>
  เนรมิตรูปได้ตามที่ต้องการ แสดงฤทธิ์ได้ต่าง ๆ<br>
  อาศัยอยู่ในทะเลใหญ่<br>
  [๓๗๗] ข้าพเจ้าละหมู่นาคซึ่งเป็นบริวารประจำ ให้เริ่มบรรเลงดนตรี<br>
  ในครั้งนั้น หมู่นางนาคแวดล้อมพระสัมมาสัมพุทธเจ้าแล้ว<br>
  พากันประโคมดนตรี<br>
  [๓๗๘] เมื่อดนตรีประโคมอยู่ เหล่าเทวดาก็ประโคมดนตรี<br>
  พระพุทธเจ้าได้ทรงสดับเสียงดนตรีของทั้ง ๒ ฝ่ายแล้วก็ทรงทราบ<br>
  [๓๗๙] ข้าพเจ้านิมนพระสัมมาสัมพุทธเจ้า๑ แล้วเข้าไปยังภพของตน<br>
  ปูลาดอาสนะ แล้วจึงกราบทูลเวลา<br>
  [๓๘๐] พระผู้มีพระภาคผู้ทรงเป็นผู้นำสัตว์โลก<br>
  มีพระขีณาสพ ๑,๐๐๐ รูป แวดล้อม (ทรงเปล่งรัศมี)<br>
  ทำทิศทั้งปวงให้สว่างไสว เสด็จเข้าไปยังภพของข้าพเจ้า<br>
  [๓๘๑] ครั้งนั้น ข้าพเจ้าอังคาสพระผู้มีพระภาค<br>
  ผู้มีความเพียรมาก ผู้เป็นเทพยิ่งกว่าเทพ ผู้องอาจกว่านรชน<br>
  และหมู่ภิกษุให้อิ่มหนำด้วยข้าวและน้ำ<br><br>เชิงอรรถ :<br>
  ๑ หมายรวมถึงหมู่พระสาวกด้วย เพื่อฉันในวันรุ่งขึ้น (ขุ.อป.อ. ๑/๓๗๙/๒๘๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๕๙ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๒. มหาโมคคัลลานเถราปทาน<br>
  [๓๘๒] พระผู้มีพระภาคผู้ทรงมีความเพียรมาก<br>
  ผู้เป็นพระสยัมภู เป็นบุคคลผู้เลิศ ทรงอนุโมทนาแล้ว<br>
  ประทับนั่งในท่ามกลางหมู่ภิกษุแล้ว ได้ตรัสพระคาถาเหล่านี้ว่า<br>
  [๓๘๓] บุคคลใดได้บูชาพระสงฆ์ และได้บูชาพระพุทธเจ้า<br>
  ผู้ทรงเป็นผู้นำสัตว์โลก ด้วยจิตที่เลื่อมใสนั้น<br>
  บุคคลนั้นจักไปเกิดยังเทวโลก<br>
  [๓๘๔] จักครองเทวสมบัติ ๗๗ ชาติ<br>
  จักเป็นพระเจ้าแผ่นดินครองแผ่นดิน ๑๐๘ ชาติ<br>
  [๓๘๕] และจักเป็นพระเจ้าจักรพรรดิ ๕๕ ชาติ<br>
  โภคสมบัตินับจำนวนไม่ถ้วนจักเกิดขึ้นแก่เขาในขณะนั้น<br>
  [๓๘๖] ในกัปที่นับมิได้ นับจากกัปนี้ไป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๓๘๗] เขาจุติจากนรกแล้วจักมาเกิดเป็นมนุษย์<br>
  เป็นบุตรของพราหมณ์มีนามว่าโกลิตะ<br>
  [๓๘๘] ภายหลัง เขาถูกกุศลมูลตักเตือนแล้ว<br>
  จักบวชเป็นสาวกองค์ที่ ๒ ของพระผู้มีพระภาคพระนามว่าโคดม<br>
  [๓๘๙] เป็นผู้บำเพ็ญเพียร๑ มีใจเด็ดเดี่ยว(เพื่อนิพพาน)<br>
  ถึงความสำเร็จแห่งฤทธิ์<br>
  กำหนดรู้อาสวะทั้งปวงเป็นผู้ไม่มีอาสวะแล้วนิพพาน<br>
  [๓๙๐] (พระเถระครั้นกล่าวคำพยากรณ์ที่ตนได้รับแล้ว<br>
  เมื่อจะประกาศความประพฤติชั่วจึงกล่าวว่า)<br>
  ข้าพเจ้าคลุกคลีมิตรชั่ว ตกอยู่ในอำนาจกามราคะ<br>
  มีใจโกรธเคือง ได้ฆ่ามารดาและบิดาเสียแล้ว<br><br>เชิงอรรถ :<br>
  ๑ ผู้บำเพ็ญเพียร หมายถึงมีความเพียรในอิริยาบถทั้งหลายมีการยืนการนั่งเป็นต้น
  (ขุ.อป.อ. ๑/๓๘๙/๒๘๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖๐ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๒. มหาโมคคัลลานเถราปทาน<br>
  [๓๙๑] ข้าพเจ้าเกิดในกำเนิดใด ๆ คือ จะเป็นนรกหรือมนุษย์ก็ตาม<br>
  เพราะเป็นผู้มากด้วยความชั่ว ข้าพเจ้าจึงถูกทุบศีรษะตาย<br>
  [๓๙๒] นี้เป็นกรรมครั้งสุดท้ายของข้าพเจ้า<br>
  ภพสุดท้ายกำลังเป็นไปอยู่ <br>
  กรรมเช่นนี้จักปรากฏแก่ข้าพเจ้าในเวลาจะตายแม้ในชาตินี้<br>
  [๓๙๓] ข้าพเจ้าหมั่นประกอบความสงัด ยินดีในการเจริญสมาธิ<br>
  กำหนดรู้อาสวะทั้งปวงแล้วอยู่อย่างผู้ไม่มีอาสวะ<br>
  [๓๙๔] (เมื่อพระเถระจะประกาศผลแห่งความประพฤติในก่อน จึงกล่าวว่า)<br>
  ข้าพเจ้าถึงความสำเร็จแห่งฤทธิ์ พึงใช้นิ้วหัวแม่เท้าข้างซ้าย<br>
  เขี่ยแผ่นดินซึ่งทั้งลึกทั้งหนาที่อะไร ๆ กำจัดได้ยาก ให้ไหวได้<br>
  [๓๙๕] ข้าพเจ้าไม่เห็นอัสมิมานะ(ถือตัวว่าเป็นนั่นเป็นนี่)<br>
  ข้าพเจ้าไม่มีความถือตัว<br>
  ข้าพเจ้ากระทำจิตให้มีความเคารพ แม้กระทั่งสามเณร<br>
  [๓๙๖] ในกัปที่นับมิได้ นับจากกัปนี้ไป<br>
  ข้าพเจ้าได้บำเพ็ญกรรมใดไว้<br>
  ข้าพเจ้าได้บรรลุถึงภูมินั้น๑ แล้วบรรลุความสิ้นอาสวะ<br>
  [๓๙๗] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระมหาโมคคัลลานเถระได้ภาษิตคาถาเหล่านี้ ด้วยประการ<br>
  ฉะนี้<br>
  มหาโมคคัลลานเถราปทานที่ ๒ จบ<br><br>เชิงอรรถ :<br>
  ๑ ภูมินั้น หมายถึงสาวกภูมิ ซึ่งหมายถึงบรรลุพระนิพพาน (ขุ.อป.อ. ๑/๓๙๖/๓๐๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖๑ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๓. มหากัสสปเถราปทาน<br>
  ๓. มหากัสสปเถราปทาน<br>
  ประวัติในอดีตชาติของพระมหากัสสปเถระ<br>
  (พระมหากัสสปเถระ เมื่อจะประกาศประวัติในอดีตชาติของตน จึงกล่าวว่า)<br>
  [๓๙๘] ประชาชนพากันทำการบูชาพระผู้มีพระภาค<br>
  ผู้ศาสดาพระนามว่าปทุมุตตระ<br>
  ผู้เจริญที่สุดในโลก ผู้คงที่<br>
  ในเมื่อพระองค์ผู้ทรงเป็นที่พึ่งของสัตว์โลก<br>
  ได้เสด็จดับขันธปรินิพพานแล้ว<br>
  [๓๙๙] หมู่ชนมีจิตร่าเริง บันเทิงเบิกบาน ทำการบูชา<br>
  เมื่อหมู่ชนนั้นเกิดความสังเวช แต่ข้าพเจ้าเกิดความปีติยินดี<br>
  [๔๐๐] ข้าพเจ้าได้เชิญญาติมิตรมาประชุมกันแล้วได้กล่าวคำนี้ว่า<br>
  พระผู้มีพระภาคผู้มีความเพียรมากได้ปรินิพพานแล้ว<br>
  ขอเชิญพวกเรามาทำการบูชาเถิด<br>
  [๔๐๑] ญาติมิตรของข้าพเจ้าเหล่านั้นรับคำแล้ว<br>
  ก็ทำให้ข้าพเจ้าเกิดความร่าเริงเป็นอย่างยิ่งว่า<br>
  พวกเราจักทำการสั่งสมบุญ<br>
  ในพระพุทธเจ้าผู้ทรงเป็นที่พึ่งของสัตว์โลก<br>
  [๔๐๒] ข้าพเจ้าได้ช่วยกันสร้างอัคฆิยเจดีย์<br>
  เป็นเจดีย์ที่สร้างอย่างดี สูง ๑๐๐ ศอก กว้าง ๑๕๐ ศอก<br>
  เป็นดังวิมานสูงเสียดฟ้า สั่งสมบุญไว้แล้ว<br>
  [๔๐๓] ข้าพเจ้าครั้นสร้างอัคฆิยเจดีย์ ซึ่งงดงามด้วยแนวแห่งต้นตาล<br>
  ไว้ใกล้สถานที่ที่ทำการบูชาเจดีย์นั้นแล้ว<br>
  ทำจิตของตนให้เลื่อมใส บูชาเจดีย์อันสูงสุด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖๒ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๓. มหากัสสปเถราปทาน<br>
  [๔๐๔] พระเจดีย์นั้นรุ่งเรืองอยู่(ด้วยรัตนะทั้ง ๗)<br>
  ดุจกองไฟลุกโพลงอยู่ ส่องสว่างทั่วทั้ง ๔ ทิศ<br>
  ดุจต้นพญาไม้สาละออกดอกบานสะพรั่ง และดุจสายรุ้งในอากาศ<br>
  [๔๐๕] ข้าพเจ้าทำจิตให้เลื่อมใสในห้องบรรจุพระบรมสารีริกธาตุนั้น<br>
  สร้างกุศลเป็นอันมากแล้วระลึกถึงบุพกรรมแล้ว<br>
  จึงไปเกิดยังสวรรค์ชั้นไตรทิพย์<br>
  [๔๐๖] ข้าพเจ้าอธิษฐานยานทิพย์เทียมด้วยม้าสินธพ ๑,๐๐๐ ตัว<br>
  วิมานของข้าพเจ้า สูงตระหง่าน ๗ ชั้น<br>
  [๔๐๗] (ในวิมานนั้น) มีเรือนยอด ๑,๐๐๐ หลัง ทำด้วยทองคำล้วน<br>
  รุ่งเรืองด้วยเดชของตน ส่องสว่างทั่วทุกทิศ<br>
  [๔๐๘] ครั้งนั้น มีศาลาหน้ามุขทำด้วยแก้วทับทิมแม้เหล่าอื่นอยู่<br>
  ศาลาหน้ามุขแม้เหล่านั้นมีรัศมีโชติช่วงรอบ ๆ ทั้ง ๔ ทิศ<br>
  [๔๐๙] เรือนยอดซึ่งเกิดขึ้นด้วยบุญกรรม<br>
  ที่บุญกรรมเนรมิตไว้อย่างดี<br>
  ทำด้วยแก้วมณี โชติช่วงโดยรอบทั่วทุกทิศ<br>
  [๔๑๐] แสงสว่างแห่งเรือนยอดซึ่งโชติช่วงอยู่เหล่านั้นได้สว่างเจิดจ้า<br>
  ข้าพเจ้าปกครองเทวดาทั้งปวง นี้เป็นผลแห่งบุญกรรม<br>
  [๔๑๑] ในกัปที่ ๖๐,๐๐๐ (นับแต่กัปนี้ไป)<br>
  ข้าพเจ้าเป็นกษัตริย์นามว่าอุพพิทธะ มีชัยชนะ<br>
  มีทวีปทั้ง ๔ เป็นขอบเขต ครองแผ่นดิน<br>
  [๔๑๒] ในภัทรกัปก็อย่างนั้นเหมือนกัน<br>
  ข้าพเจ้าได้เกิดเป็นพระเจ้าจักรพรรดิ ผู้มีพลานุภาพมาก<br>
  ยินดีพอใจในกรรมของตน๑ ถึง ๓๐ ชาติ<br><br>เชิงอรรถ :<br>
  ๑ กรรมของตน ในที่นี้หมายถึงทศพิธราชธรรม ธรรมสำหรับพระเจ้าแผ่นดิน ๑๐ ประการ
  คือ ทาน (การ<br>
  ให้สิ่งของ) ศีล (ประพฤติดีงาม) ปริจจาคะ (ความเสียสละ) อาชชวะ (ความซื่อตรง)
  มัททวะ (ความอ่อนโยน)<br>
  ตบะ (ไม่หมกมุ่นในความสุขสำราญ) อักโกธะ (ความไม่โกรธ) อวิหิงสา (ความไม่ข่มเหงเบียดเบียน)<br>
  ขันติ (ความอดทน) อวิโรธนะ (ความไม่คลาดธรรม) (ขุ.อป.อ. ๑/๔๑๒-๓/๓๒๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖๓ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๓. มหากัสสปเถราปทาน<br>
  [๔๑๓] ข้าพเจ้าเป็นใหญ่ในทวีปทั้ง ๔<br>
  สมบูรณ์ด้วยรัตนะ ๗ ประการ<br>
  ในคราวเป็นพระเจ้าจักรพรรดินั้น<br>
  ปราสาทของข้าพเจ้าสูงตระหง่านดังสายรุ้ง<br>
  [๔๑๔] ปราสาทนั้นยาว ๒๔ โยชน์ กว้าง ๑๒ โยชน์<br>
  มีกรุงชื่อว่ารัมมกะ มีกำแพงและค่ายมั่นคง<br>
  [๔๑๕] นครนั้น มีกำแพงและค่ายยาว ๕๐๐ โยชน์<br>
  กว้าง ๒๕๐ โยชน์ มีหมู่ชนพลุกพล่านขวักไขว่<br>
  ดังเมืองสวรรค์ชั้นไตรทิพย์<br>
  [๔๑๖] เข็ม ๒๕ เล่มที่ใส่ไว้ในกล่องเข็มแล้ว<br>
  ย่อมกระทบกันและกัน เบียดเสียดกันเป็นนิตย์ ฉันใด<br>
  [๔๑๗] แม้กรุงของข้าพเจ้าก็ฉันนั้น<br>
  พลุกพล่านขวักไขว่ไปด้วยช้าง ม้า และรถ<br>
  มีมนุษย์ ขวักไขว่น่ารื่นรมย์ เป็นกรุงอันอุดม<br>
  [๔๑๘] ข้าพเจ้า ดื่ม กิน อยู่ในกรุงนั้น แล้วกลับไปเกิดเป็นเทวดาอีก<br>
  ในภพสุดท้าย กุศลสมบัติได้มีแก่ข้าพเจ้า<br>
  [๔๑๙] ข้าพเจ้าเกิดในตระกูลพราหมณ์ สะสมรัตนะไว้เป็นอันมาก<br>
  สละทรัพย์ ๘๐ โกฏิ แล้วออกบวช<br>
  [๔๒๐] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระมหากัสสปเถระได้ภาษิตคาถาเหล่านี้ ด้วยประการฉะนี้<br>
  มหากัสสปเถราปทานที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖๔ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๔. อนุรุทธเถราปทาน<br>
  ๔ อนุรุทธเถราปทาน<br>
  ประวัติในอดีตชาติของพระอนุรุทธเถระ<br>
  (พระอนุรุทธเถระ เมื่อจะประกาศประวัติในอดีตชาติของตน จึงกล่าวว่า)<br>
  [๔๒๑] ข้าพเจ้าได้พบเห็นพระผู้มีพระภาคพระนามว่าสุเมธะ<br>
  ผู้เจริญที่สุดในโลก ผู้องอาจกว่านรชน<br>
  ผู้ทรงเป็นผู้นำสัตว์โลก เสด็จหลีกเร้นอยู่<br>
  [๔๒๒] ข้าพเจ้าเข้าเฝ้าพระสัมมาสัมพุทธเจ้าพระนามว่าสุเมธะ<br>
  ผู้ทรงเป็นผู้นำสัตว์โลก ได้ประคองอัญชลี<br>
  ทูลอ้อนวอนพระพุทธเจ้าผู้ประเสริฐที่สุดว่า<br>
  [๔๒๓] ข้าแต่พระองค์ผู้ทรงมีความเพียรมาก ผู้เจริญที่สุดในโลก<br>
  ทรงองอาจกว่านรชน ขอพระองค์ทรงอนุเคราะห์ด้วยเถิด<br>
  ข้าพระองค์จะถวายประทีปแด่พระองค์ ผู้เข้าฌานอยู่ที่โคนต้นไม้<br>
  [๔๒๔] พระสยัมภูธีรเจ้า ทรงเป็นผู้ประเสริฐ<br>
  กว่าเจ้าลัทธิทั้งหลายพระองค์นั้นทรงรับแล้ว<br>
  ในครั้งนั้น ข้าพเจ้าได้เจาะต้นไม้ประกอบประทีปยนต์<br>
  [๔๒๕] ข้าพเจ้าได้มอบถวายไส้ตะเกียง ๑,๐๐๐ ไส้<br>
  แด่พระพุทธเจ้าผู้เป็นเผ่าพันธุ์ของโลก<br>
  ดวงประทีปทั้งหลายลุกโพลงอยู่ตลอด ๗ วันแล้วก็ดับไปเอง<br>
  [๔๒๖] ด้วยจิตที่เลื่อมใสนั้นและด้วยการตั้งเจตนาไว้มั่น<br>
  ข้าพเจ้าละกายมนุษย์แล้วได้ไปเกิดยังวิมาน<br>
  [๔๒๗] เมื่อข้าพเจ้าเกิดเป็นเทวดา<br>
  วิมานที่กรรมเนรมิตไว้ดีแล้ว ย่อมรุ่งเรืองรอบด้าน<br>
  นี้เป็นผลแห่งการถวายประทีป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖๕ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๔. อนุรุทธเถราปทาน<br>
  [๔๒๘] ครั้งนั้น ข้าพเจ้ารุ่งเรืองทั่วตลอดหนึ่งโยชน์โดยรอบ<br>
  ย่อมปกครองเทวดาทั้งปวง<br>
  นี้เป็นผลแห่งการถวายประทีป<br>
  [๔๒๙] ข้าพเจ้าได้เป็นจอมเทพครองเทวสมบัติอยู่ถึง ๓๐ กัป<br>
  ไม่ว่าจะเป็นใครก็ดูหมิ่นข้าพเจ้าไม่ได้<br>
  นี้เป็นผลแห่งการถวายประทีป<br>
  [๔๓๐] ข้าพเจ้าได้เป็นพระเจ้าจักรพรรดิ ๒๘ ชาติ<br>
  และในครั้งนั้น ข้าพเจ้ามองเห็นได้ตลอดหนึ่งโยชน์<br>
  โดยรอบทั้งกลางวันและกลางคืน<br>
  [๔๓๑] ข้าพเจ้าได้ตาทิพย์ ย่อมมองเห็นได้ตลอด ๑,๐๐๐ จักรวาล<br>
  ด้วยญาณในศาสนาของพระศาสดา<br>
  นี้เป็นผลแห่งการถวายดวงประทีป<br>
  [๔๓๒] ในกัปที่ ๓๐,๐๐๐ นับจากกัปนี้ไป<br>
  มีพระสัมมาสัมพุทธเจ้าพระนามว่าสุเมธะ<br>
  ข้าพเจ้ามีจิตผ่องใส ได้ถวายดวงประทีปแด่พระองค์<br>
  [๔๓๓] คุณวิเศษเหล่านี้ คือ ปฏิสัมภิทา ๔<br>
  วิโมกข์ ๘ และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอนุรุทธเถระได้ภาษิตคาถาเหล่านี้ ด้วยประการฉะนี้<br>
  อนุรุทธเถราปทานที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖๖ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๕. ปุณณมันตานีปุตตาเถราปทาน<br>
  ๕. ปุณณมันตานีปุตตเถราปทาน<br>
  ประวัติในอดีตชาติของพระปุณณมันตานีบุตรเถระ<br>
  (พระปุณณมันตานีบุตรเถระ เมื่อจะประกาศประวัติในอดีตชาติของตน จึง<br>
  กล่าวว่า)<br>
  [๔๓๔] ข้าพเจ้าเป็นพราหมณ์ผู้คงแก่เรียน ทรงมนตร์<br>
  จบไตรเพท ห้อมล้อมด้วยศิษย์ทั้งหลายแล้ว<br>
  ได้เข้าเฝ้าพระผู้มีพระภาคผู้สูงสุดแห่งนรชน<br>
  [๔๓๕] พระผู้มีพระภาคพระนามว่าปทุมุตตระ<br>
  ผู้ทรงรู้แจ้งโลก ผู้สมควรรับเครื่องบูชา<br>
  ทรงเป็นมหามุนี ได้ประกาศกรรมของข้าพเจ้าโดยย่อ<br>
  [๔๓๖] ข้าพเจ้าได้ฟังธรรมนั้นแล้ว จึงถวายอภิวาทพระศาสดา<br>
  ประคองอัญชลี บ่ายหน้าหลีกไปทางทิศใต้<br>
  [๔๓๗] ข้าพเจ้าได้ฟังธรรมมาโดยย่อแล้วแสดงได้โดยพิสดาร<br>
  ศิษย์ทุกคนต่างพอใจฟังข้าพเจ้ากล่าวอยู่<br>
  แล้วบรรเทาทิฏฐิของตน<br>
  ต่างทำจิตให้เลื่อมใสในพระพุทธเจ้า<br>
  [๔๓๘] แม้โดยย่อข้าพเจ้าก็แสดงได้ โดยพิสดารก็แสดงได้เหมือนกัน<br>
  เป็นผู้มีความรู้ในนัยแห่งพระอภิธรรม<br>
  เป็นผู้ฉลาดในกถาวัตถุปกรณ์อย่างหมดจด<br>
  ให้ปวงชนได้รู้แจ่มแจ้งแล้วอยู่อย่างผู้ไม่มีอาสวะ<br>
  [๔๓๙] ในกัปที่ ๕๐๐ นับจากภัทรกัปนี้ไป<br>
  ได้เป็นพระเจ้าจักรพรรดิผู้มีชื่อเสียงถึง ๔ ชาติ<br>
  สมบูรณ์ด้วยรัตนะ ๗ ประการ ทรงเป็นใหญ่ในทวีปทั้ง ๔<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖๗ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๔๔๐] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้<br>
  ได้ทราบว่า ท่านพระปุณณมันตานีบุตรเถระได้ภาษิตคาถาเหล่านี้ ด้วยประการ<br>
  ฉะนี้<br>
  ปุณณมันตานีปุตตเถราปทานที่ ๕ จบ</p>
<p> ๖. อุปาลิเถราปทาน<br>
  ประวัติในอดีตชาติของพระอุบาลีเถระ<br>
  (พระอุบาลีเถระ เมื่อจะประกาศประวัติในอดีตชาติของตน จึงกล่าวว่า)<br>
  [๔๔๑] ข้าพเจ้าเป็นพราหมณ์มีนามว่าสุชาตะ<br>
  ในกรุงหงสวดี มีกองทรัพย์ ๘๐ โกฏิ<br>
  มีทรัพย์และข้าวเปลือกเป็นอันมาก<br>
  [๔๔๒] เป็นผู้คงแก่เรียน ทรงมนตร์<br>
  จบไตรเพท สำเร็จในคัมภีร์พยากรณ์ลักษณะ<br>
  คัมภีร์อิติหาสะ และไตรเพท อันเป็นธรรมของตน<br>
  [๔๔๓] ครั้งนั้น เหล่าปริพาชกผู้มีผมปอยเดียว<br>
  สาวกของพระพุทธเจ้าผู้เป็นเชื้อสายพระอาทิตย์<br>
  และเหล่าดาบสผู้เที่ยวสัญจร<br>
  พากันท่องเที่ยวไปบนพื้นแผ่นดิน<br>
  [๔๔๔] แม้พวกเขาก็พากันห้อมล้อมข้าพเจ้า<br>
  ด้วยสำคัญว่า เป็นพราหมณ์ มีชื่อเสียง<br>
  ชนจำนวนมากพากันบูชาข้าพเจ้า แต่ข้าพเจ้าไม่บูชาใคร ๆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖๘ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๔๔๕] ครั้งนั้น ข้าพเจ้าไม่เห็นใครว่าเป็นผู้ที่ควรบูชา จึงถือตัวจัด<br>
  พระชินเจ้ายังไม่เสด็จอุบัติขึ้นมาตราบใด<br>
  คำว่า พุทธะ ก็ยังไม่มีตราบนั้น<br>
  [๔๔๖] เมื่อวันคืนล่วงไป พระผู้มีพระภาคพระนามว่าปทุมุตตระ<br>
  ทรงเป็นผู้นำ ผู้มีพระจักษุ<br>
  เสด็จอุบัติขึ้นมาบรรเทาความมืดทั้งปวงในโลก<br>
  [๔๔๗] เมื่อศาสนาแผ่ไปกว้างขวาง มีท่านผู้รู้มากและเป็นปึกแผ่น<br>
  ครั้งนั้น พระพุทธเจ้าได้เสด็จเข้าไปยังกรุงหงสวดี<br>
  [๔๔๘] ครั้งนั้น พระพุทธเจ้าผู้มีพระจักษุพระองค์นั้น<br>
  ได้ทรงแสดงธรรมเป็นประโยชน์แก่พระบิดา<br>
  มีชุมนุมชนอยู่โดยรอบตลอดหนึ่งโยชน์ ตามเวลานั้น<br>
  [๔๔๙] ครั้งนั้น สุนันทดาบสได้รับสมมติจากหมู่ชน(ว่าเป็นเลิศ)<br>
  ได้ใช้ดอกไม้บังแดดทั่วพุทธบริษัท<br>
  [๔๕๐] เมื่อพระพุทธเจ้าทรงประกาศสัจจะ ๔ <br>
  ณ มณฑปดอกไม้ที่งดงาม<br>
  เหล่าสัตว์ประมาณ ๑๐๐,๐๐๐ โกฏิได้บรรลุธรรม<br>
  [๔๕๑] พระพุทธเจ้าทรงบันดาลหยาดฝนคือพระธรรม<br>
  ให้ตกลงตลอดทั้ง ๗ คืน ๗ วัน<br>
  พอถึงวันที่ ๘ พระชินเจ้าก็ได้ทรงพยากรณ์สุนันทดาบสว่า<br>
  [๔๕๒] ท่านผู้นี้ เมื่อเวียนว่ายตายเกิดในเทวโลกหรือมนุษยโลก<br>
  ก็จักเป็นผู้ประเสริฐกว่าใครทั้งหมด<br>
  จักเวียนว่ายตายเกิดในภพทั้งหลาย<br>
  [๔๕๓] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาทรงพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๖๙ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๔๕๔] ท่านผู้นี้จักเป็นบุตรของนางมันตานี มีนามว่าปุณณะ<br>
  เป็นธรรมทายาท เป็นโอรสที่ธรรมเนรมิต<br>
  จักเป็นสาวกของพระศาสดาพระองค์นั้น<br>
  [๔๕๕] ครั้งนั้น พระสัมมาสัมพุทธเจ้า๑<br>
  ทรงพยากรณ์สุนันทดาบสอย่างนี้แล้ว<br>
  ทำให้ประชาชนทั้งปวงร่าเริง ทรงแสดงกำลังของพระองค์<br>
  [๔๕๖] ครั้งนั้น๒ ประชาชนประนมมือไหว้สุนันทดาบส<br>
  แต่สุนันทดาบสครั้นทำสักการะในพระพุทธเจ้าแล้ว<br>
  ก็ได้ชำระคติ(กำเนิด)ของตนให้บริสุทธิ์หมดจด<br>
  [๔๕๗] เพราะข้าพเจ้าได้ฟังพระดำรัสของพระมุนี ณ ที่นั้น<br>
  จึงได้มีความดำริว่า เราจักสั่งสมบุญ<br>
  โดยประการที่จะได้พบพระผู้มีพระภาคพระนามว่าโคดม<br>
  [๔๕๘] ครั้นข้าพเจ้าคิดอย่างนี้แล้ว ก็คิดถึงกิจที่เราควรทำว่า<br>
  เราจะบำเพ็ญบุญกรรมเช่นไร ในเนื้อนาบุญที่ยอดเยี่ยม<br>
  [๔๕๙] บรรดาภิกษุผู้เป็นนักสวดทั้งหมดในศาสนา<br>
  ภิกษุรูปนี้เป็นนักสวดรูปหนึ่ง<br>
  ได้รับแต่งตั้งเป็นผู้เลิศในทางวินัย<br>
  ตำแหน่งนั้นข้าพเจ้าปรารถนา๓แล้ว<br>
  [๔๖๐] โภคสมบัติของข้าพเจ้านี้นับประมาณมิได้<br>
  เปรียบดังห้วงน้ำที่ไม่มีอะไร ๆ ทำให้กระเพื่อมได้ (นับไม่ได้)<br>
  ข้าพเจ้าได้จ่ายโภคสมบัตินั้นสร้างอารามถวายพระพุทธเจ้า<br><br>เชิงอรรถ :<br>
  ๑ พระสัมมาสัมพุทธเจ้า ในที่นี้หมายถึงพระผู้มีพระภาคพระนามว่าปทุมุตตระ (ขุ.อป.อ.
  ๑/๔๕๕/๓๓๓)<br>
  ๒ ครั้งนั้น ในที่นี้หมายถึงก่อนที่พระพุทธเจ้าพระนามว่าปทุมุตตระจะเสด็จอุบัติขึ้นมา
  (ขุ.อป.อ. ๑/๕๖/๓๓๓)<br>
  ๓ ท่านได้เห็นพระพุทธเจ้าพระนามว่าปทุมุตตระแต่งตั้งภิกษุรูปหนึ่งไว้ในตำแหน่งพระวินัยธรผู้เลิศกว่าพระ<br>
  วินัยธรทุกรูป จึงได้สักการะพระศาสดาแล้วปรารถนาตำแหน่งนั้นบ้าง (ขุ.อป.อ. ๑/๔๕๙/๓๓๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗๐ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๔๖๑] ข้าพเจ้าจ่ายทรัพย์หนึ่งแสนซื้อสวนชื่อว่าโสภณะ<br>
  ด้านทิศตะวันออกนคร สร้างให้เป็นสังฆาราม<br>
  [๔๖๒] ข้าพเจ้าได้สร้างเรือนยอด ปราสาท มณฑป<br>
  เรือนโล้น ถ้ำ และที่จงกรมไว้ในสังฆารามอย่างดี<br>
  [๔๖๓] ข้าพเจ้าได้สร้างเรือนไฟ โรงไฟ<br>
  โรงน้ำ และห้องอาบน้ำ ถวายแด่หมู่ภิกษุ<br>
  [๔๖๔] ข้าพเจ้าได้ถวายเก้าอี้นอน ตั่ง<br>
  ภาชนะสำหรับใช้สอย คนวัด และเภสัชนั้นครบทุกอย่าง<br>
  [๔๖๕] ข้าพเจ้าได้จัดตั้งอารักขาไว้ ให้สร้างกำแพงอย่างมั่นคง<br>
  ด้วยหวังว่า ใคร ๆ อย่าได้รบกวนอารามแห่งนั้น<br>
  ของท่านผู้มีจิตสงบ ผู้คงที่เลย<br>
  [๔๖๖] ข้าพเจ้าได้จ่ายทรัพย์หนึ่งแสนสร้างที่อยู่ไว้ในสังฆาราม<br>
  ครั้นให้สร้างเสร็จสมบูรณ์แล้ว จึงน้อมถวายพระสัมมาสัมพุทธเจ้าว่า<br>
  [๔๖๗] ข้าแต่พระมุนี ข้าพระองค์สร้างอารามเสร็จเรียบร้อยแล้ว<br>
  ขอพระองค์ทรงรับเถิด ข้าแต่พระธีรเจ้าผู้มีพระจักษุ<br>
  ข้าพระองค์ขอมอบถวายแด่พระองค์ ขอพระองค์ทรงรับเถิด<br>
  [๔๖๘] พระพุทธเจ้าพระนามว่าปทุมุตตระ<br>
  ผู้ทรงรู้แจ้งโลก ผู้สมควรรับเครื่องบูชา ทรงเป็นผู้นำ<br>
  ทราบความดำริของข้าพเจ้าแล้ว จึงทรงรับไว้<br>
  [๔๖๙] ข้าพเจ้าทราบการรับของพระสัพพัญญู<br>
  ผู้แสวงหาพระคุณอันยิ่งใหญ่<br>
  จึงตระเตรียมโภชนาหารแล้ว ไปกราบทูลภัตตกาล<br>
  [๔๗๐] เมื่อข้าพเจ้ากราบทูลภัตตกาลแล้ว<br>
  พระพุทธเจ้าพระนามว่าปทุมุตตระ ผู้ทรงเป็นผู้นำ<br>
  พร้อมด้วยพระขีณาสพ ๑,๐๐๐ รูป<br>
  ได้เสด็จมาสู่อารามของข้าพเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗๑ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๔๗๑] ข้าพเจ้าทราบเวลาที่พระองค์ประทับนั่งเรียบร้อยแล้ว<br>
  จึงอังคาสให้อิ่มหนำ<br>
  ทราบเวลาที่เสวยเสร็จเรียบร้อยแล้ว จึงได้กราบทูลคำนี้ว่า<br>
  [๔๗๒] อารามชื่อโสภณะข้าพระองค์จ่ายทรัพย์หนึ่งแสนซื้อมา<br>
  ได้สร้างจนเสร็จเรียบร้อยด้วยทรัพย์จำนวนเท่านั้นเช่นกัน<br>
  ข้าแต่พระมุนี ขอพระองค์ทรงรับเถิด<br>
  [๔๗๓] ด้วยการถวายพระอารามแห่งนี้และด้วยการตั้งเจตนาไว้มั่น<br>
  เมื่อข้าพระองค์บังเกิดในภพ<br>
  ขอจงได้สิ่งที่ข้าพระองค์ปรารถนาเถิด<br>
  [๔๗๔] พระสัมมาสัมพุทธเจ้าทรงรับสังฆาราม<br>
  ที่ข้าพเจ้าสร้างเสร็จเรียบร้อยแล้ว<br>
  ประทับนั่งท่ามกลางหมู่ภิกษุแล้ว ได้ตรัสพระดำรัสนี้ว่า<br>
  [๔๗๕] เราจักพยากรณ์ผู้ที่ได้ถวายสังฆาราม<br>
  ซึ่งสร้าง(กุฏิ ที่เร้น มณฑป ปราสาท เรือนโล้น และกำแพงเป็นต้น)<br>
  เสร็จเรียบร้อยแล้วแด่พระพุทธเจ้า<br>
  ท่านทั้งหลายจงฟังเรากล่าวเถิด<br>
  [๔๗๖] กองทัพ ๔ เหล่า คือ พลช้าง พลม้า<br>
  พลรถ และพลเดินเท้า จะแวดล้อมผู้นี้เป็นนิตย์<br>
  นี้เป็นผลแห่งการถวายสังฆาราม<br>
  [๔๗๗] เครื่องดนตรี ๖๐,๐๐๐ ชิ้น<br>
  กลองที่ประดับตกแต่งสวยงาม จะแวดล้อมผู้นี้เป็นนิตย์<br>
  นี้เป็นผลแห่งการถวายสังฆาราม<br>
  [๔๗๘] สาวรุ่น ๘๖,๐๐๐ นาง ผู้ประดับตกแต่งสวยงาม<br>
  สวมใส่ผ้าอาภรณ์อย่างงดงาม ห้อยตุ้มหูแก้วมณี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗๒ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๔๗๙] มีหน้ากลมโต๑ มีปกติร่าเริง รูปร่างงาม<br>
  เอวเล็กเอวบาง จักแวดล้อมผู้นี้เป็นนิตย์<br>
  นี้เป็นผลแห่งการถวายสังฆาราม<br>
  [๔๘๐] ผู้นี้จักรื่นรมย์ในเทวโลกตลอด ๓๐,๐๐๐ กัป<br>
  จักเป็นจอมเทพครองเทวสมบัติ ๑,๐๐๐ ชาติ<br>
  [๔๘๑] จักได้สิ่งของทุกอย่างที่ท้าวเทวราชจะพึงได้<br>
  เป็นผู้มีโภคทรัพย์ไม่รู้จักพร่อง ครองเทวสมบัติ<br>
  [๔๘๒] จักเป็นพระเจ้าจักรพรรดิในแว่นแคว้น ๑,๐๐๐ ชาติ<br>
  เป็นพระเจ้าประเทศราชอันไพบูลย์นับชาติไม่ถ้วน<br>
  [๔๘๓] ในกัปที่ ๑๐๐,๐๐๐ กัป<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๔๘๔] ท่านผู้นี้จักมีนามว่าอุบาลี<br>
  เป็นธรรมทายาท เป็นโอรสที่ธรรมเนรมิต<br>
  เป็นสาวกของพระศาสดาพระองค์นั้น<br>
  [๔๘๕] จักถึงความสำเร็จในวินัย เป็นผู้ฉลาดในฐานะและมิใช่ฐานะ๒<br>
  ดำรงศาสนาของพระชินเจ้าไว้ได้ อยู่อย่างผู้ไม่มีอาสวะ<br>
  [๔๘๖] พระผู้มีพระภาคผู้โคดมศากยะผู้ประเสริฐ<br>
  ทรงทราบความนั้นทั้งหมดแล้ว<br>
  ประทับนั่งในท่ามกลางหมู่ภิกษุ<br>
  จักทรงตั้ง(อุบาลี)ไว้ในเอตทัคคะ<br><br>เชิงอรรถ :<br>
  ๑ มีหน้ากลมโต ในที่นี้แปลตามบาลี อาฬารมุขา แต่อรรถกถาเป็น อาฬารปมฺหา (ขุ.อป.อ.
  ๑/๔๗๙/๓๓๕)<br>
  และข้ออื่น ๆ ในเล่มเดียวกัน เช่นข้อ ๙๕/๑๐๕,๗๖/๔๒๙ เป็น อาฬารปมฺหา เหมือนกันแปลว่า
  มีตา<br>
  กลมโต<br>
  ๒ ฐานะและมิใช่ฐานะ หมายถึงเหตุและมิใช่เหตุ (ขุ.อป.อ. ๑/๔๘๕/๓๓๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗๓ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๔๘๗] ข้าพระองค์ปรารถนาศาสนาของพระองค์๑<br>
  เริ่มต้นตั้งแต่(หลายแสน)กัปที่นับมิได้<br>
  ข้าพระองค์ได้บรรลุประโยชน์นั้น<br>
  ทั้งได้บรรลุความสิ้นสังโยชน์ทั้งปวงตามลำดับ<br>
  [๔๘๘] คนถูกคุกคามด้วยพระราชอาญา<br>
  ถูกเสียบไว้ที่หลาวแล้ว ไม่ได้ความสำราญที่หลาว<br>
  ต้องการแต่จะหลุดพ้นไปอย่างเดียว ฉันใด<br>
  [๔๘๙] ข้าแต่พระองค์ผู้มีความเพียรมาก<br>
  ข้าพระองค์ก็ฉันนั้นเหมือนกัน<br>
  ถูกคุกคามด้วยอาชญาคือภพ ถูกเสียบไว้ที่หลาวคือกรรม<br>
  ถูกเวทนาคือความกระหายบีบคั้นแล้ว<br>
  [๔๙๐] ไม่ประสบความสำราญในภพ<br>
  ถูกไฟ ๓ กอง๒ แผดเผาอยู่ แสวงหาอุบายรอดพ้น<br>
  ดุจคนแสวงหาอุบายรอดพ้นจากพระราชอาญา ฉะนั้น<br>
  [๔๙๑] คนดื่มยาพิษ ถูกยาพิษบีบคั้น<br>
  เขาจึงแสวงหายากำจัดยาพิษ<br>
  [๔๙๒] เมื่อแสวงหา จึงได้พบยากำจัดยาพิษ<br>
  ดื่มยานั้นแล้วก็มีความสุข เพราะรอดพ้นจากยาพิษ ฉันใด<br>
  [๔๙๓] ข้าแต่พระองค์ผู้มีความเพียรมาก<br>
  ข้าพระองค์ก็เป็นเหมือนคนถูกยาพิษทำร้าย<br>
  ถูกอวิชชาบีบคั้น จึงแสวงหายาคือพระสัทธรรม<br><br>เชิงอรรถ :<br>
  ๑ ข้าพระองค์ปรารถนาศาสนาของพระองค์ คือข้าพเจ้าปรารถนาจะเป็นผู้เลิศกว่าใคร ๆ
  ในทางทรงจำวินัย<br>
  ในศาสนาของพระโคดมผู้มีพระภาค (ขุ.อป.อ. ๑/๔๘๗/๓๓๖)<br>
  ๒ ไฟ ๓ กอง ได้แก่ ไฟคือราคะ ไฟคือโทสะ ไฟคือโมหะ หรือไฟในนรก ไฟที่เกิดขึ้นในกัป
  ไฟคือทุกข์<br>
  (ขุ.อป.อ. ๑/๔๘๙-๙๐/๓๓๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗๔ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๔๙๔] เมื่อแสวงหายาคือพระธรรมก็ได้พบศาสนาของพระศากยะ<br>
  ศาสนานั้นเป็นยาชั้นเลิศกว่ายาทุกขนาน<br>
  สำหรับบรรเทาลูกศรทุกชนิด๑<br>
  [๔๙๕] ข้าพระองค์ดื่มธรรมโอสถแล้วก็ถอนพิษได้ทั้งหมด<br>
  ข้าพระองค์ได้สัมผัสพระนิพพาน ซึ่งไม่แก่ ไม่ตาย<br>
  เป็นภาวะเย็นสนิท<br>
  [๔๙๖] คนถูกผีคุกคาม ถูกผีสิงบีบคั้น<br>
  พึงแสวงหาหมอผี เพื่อรอดพ้นจากผี<br>
  [๔๙๗] เมื่อแสวงหา ก็ได้พบหมอผีผู้ฉลาดในวิชาไล่ผี<br>
  หมอผีนั้นจึงขับไล่ผีให้คนนั้น<br>
  และทำผีพร้อมทั้งต้นเหตุให้พินาศ ฉันใด<br>
  [๔๙๘] ข้าแต่พระองค์ผู้มีความเพียรมาก<br>
  ข้าพระองค์ก็ฉันนั้นเหมือนกัน<br>
  ถูกผีคือความมืด(คือกิเลส)เบียดเบียน<br>
  จึงแสวงหาแสงสว่างคือญาณเพื่อรอดพ้นจากความมืด<br>
  [๔๙๙] ต่อมา ข้าพระองค์ได้พบพระศากยมุนีผู้ชำระความมืดคือกิเลส<br>
  พระศากยมุนีนั้น ทรงบรรเทาความมืดให้ข้าพระองค์<br>
  ดุจหมอผีขับไล่ผีไป ฉะนั้น<br>
  [๕๐๐] ข้าพระองค์ได้ตัดกระแสการเวียนว่ายตายเกิดแล้ว<br>
  ห้ามกระแสแห่งตัณหาได้ ถอนภพขึ้นได้หมดสิ้น<br>
  ดุจหมอผีขับไล่ผีไปพร้อมทั้งต้นเหตุ ฉะนั้น<br>
  [๕๐๑] พญาครุฑโฉบลงจับนาคซึ่งเป็นภักษาของตน<br>
  ย่อมทำน้ำในสระใหญ่ให้กระเพื่อมถึง ๑๐๐ โยชน์ โดยรอบ<br><br>เชิงอรรถ :<br>
  ๑ ลูกศรทุกชนิด ในที่นี้หมายถึงกิเลสมีราคะเป็นต้น (ขุ.อป.อ. ๑/๔๙๔/๓๓๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗๕ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๐๒] ครั้นพญาครุฑนั้นจับนาคได้แล้ว เบียดเบียนนาค ให้ห้อยหัวลง<br>
  มันจับนาคพาบินไปได้ตามความปรารถนา ฉันใด<br>
  [๕๐๓] ข้าแต่พระองค์ผู้มีความเพียรมาก<br>
  ข้าพระองค์ก็เหมือนพญาครุฑที่มีพลัง<br>
  แสวงหาอสังขตธรรม๑ ได้ชำระโทษทั้งหลายแล้ว<br>
  [๕๐๔] ข้าพระองค์ได้เห็นธรรมอันประเสริฐ<br>
  จึงยึดถือเอาสันติบท๒ อันยอดเยี่ยมนี้อยู่<br>
  ดุจพญาครุฑจับนาคไป ฉะนั้น<br>
  [๕๐๕] เถาวัลย์ชื่ออาสาวดี๓ เกิดในสวนจิตรลดาแล้ว<br>
  ล่วงไป ๑,๐๐๐ ปี เถาวัลย์นั้นจึงจะเกิดผลผลหนึ่ง<br>
  [๕๐๖] เทพทั้งหลาย เข้าไปนั่งเฝ้าเถาวัลย์ชื่ออาสาวดีนั้น<br>
  เมื่อกาลนาน ๆ จะมีผลสักคราว<br>
  เถาวัลย์ชื่ออาสาวดีนั้นเป็นเถาวัลย์ชั้นสูงสุด<br>
  เป็นที่รักใคร่ของเหล่าเทวดาอย่างนี้<br>
  [๕๐๗] นับได้ ๑๐๐,๐๐๐ ปี (นับจากกัปนี้ไป)<br>
  ข้าพระองค์จึงจะได้ปรนนิบัติพระมุนีนั้นนอบน้อมทั้งเช้าเย็น<br>
  ดุจเหล่าเทวดาได้เข้าไปเฝ้าเถาวัลย์ชื่ออาสาวดีทั้งเช้าเย็น ฉะนั้น<br>
  [๕๐๘] การปรนนิบัติ(พระพุทธเจ้า)ไม่เป็นหมัน(เปล่าประโยชน์)<br>
  และการนอบน้อมก็ไม่เปล่าประโยชน์<br>
  ถึงข้าพระองค์จะมาจากที่ไกล<br>
  ขณะ๔ก็มิได้ล่วงเลยข้าพระองค์ไป<br><br>เชิงอรรถ :<br>
  ๑ อสังขตธรรม หมายถึงธรรมที่ปัจจัยมิได้ปรุงแต่ง ธรรมที่ไม่ได้เกิดจากปัจจัย ได้แก่
  พระนิพพาน (ขุ.อป.อ.<br>
  ๑/๕๐๓/๓๓๘)<br>
  ๒ สันติบท หมายถึงนิพพาน (ขุ.อป.อ. ๑/๕๐๔/๓๓๘)<br>
  ๓ อาสาวดี เป็นชื่อของผิวพรรณที่ได้ยาก ท่านก็กล่าวถึงเถาวัลย์อาสาวดีที่หายากมากในหมู่เทพยดา<br>
  เป็นเถาวัลย์ที่เหล่าเทวดาต้องการ (ขุ.อป.อ. ๑/๕๐๕/๓๓๙)<br>
  ๔ ขณะ ในที่นี้หมายถึงขณะการเกิดขึ้นแห่งพระพุทธเจ้า (ขุ.อป.อ. ๑/๕๐๘/๓๓๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗๖ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๐๙] ข้าพระองค์ค้นหาการถือปฏิสนธิในภพก็ไม่เห็น<br>
  เพราะข้าพระองค์ไม่มีอุปธิ หลุดพ้นแล้ว(จากกิเลสทั้งปวง)<br>
  มีจิตสงบระงับเที่ยวไป<br>
  [๕๑๐] ธรรมดาดอกปทุมพอได้สัมผัสแสงดวงอาทิตย์<br>
  ก็แย้มบานทุกเมื่อ ฉันใด<br>
  ข้าแต่พระองค์ผู้ทรงมีความเพียรมาก<br>
  ข้าพระองค์ก็ฉันนั้นบานแล้ว(คือสำเร็จมรรคผลนิพพาน)<br>
  เพราะรัศมีแห่งพระพุทธเจ้า<br>
  [๕๑๑] ในกำเนิดนกยาง ย่อมไม่มีนกยางตัวผู้ในกาลทุกเมื่อ<br>
  เมื่อเมฆฝนคำรน(เมื่อฟ้าร้อง)<br>
  นกยางตัวเมียจึงจะตั้งครรภ์ได้ ในกาลทั้งปวง<br>
  [๕๑๒] นกยางตัวเมียเหล่านั้นจะตั้งครรภ์อยู่นาน<br>
  ตราบเท่าที่เมฆฝนยังไม่คำราม<br>
  พวกมันจะพ้นจากภาระ(จะออกไข่)<br>
  ได้ก็ต่อเมื่อเมฆฝนตกลงมา ฉันใด<br>
  [๕๑๓] ข้าพระองค์ก็ฉันนั้น เมื่อพระพุทธเจ้าพระนามว่าปทุมุตตระ<br>
  ทรงคำรนด้วยเมฆฝนคือพระธรรม<br>
  ก็ได้ตั้งครรภ์คือธรรม ด้วยเสียงแห่งเมฆฝนคือธรรม<br>
  [๕๑๔] ใช้เวลาตั้ง ๑๐๐,๐๐๐ กัป<br>
  ข้าพระองค์ จึงจะได้ตั้งครรภ์คือบุญ<br>
  ข้าพระองค์ยังไม่พ้นจากภาระ๑<br>
  ตราบเท่าที่เมฆฝนคือพระธรรมยังไม่คำรน<br>
  [๕๑๕] ข้าแต่พระศากยมุนี พระองค์ทรงคำรน<br>
  ด้วยเมฆฝนคือพระธรรมในกรุงกบิลพัสดุ์ที่น่ารื่นรมย์ในกาลใด<br>
  ในกาลนั้นข้าพระองค์ก็จะพ้นจากภาระ<br><br>เชิงอรรถ :<br>
  ๑ ภาระ ในที่นี้หมายถึงภาระคือการเวียนเกิดเวียนตายอยู่ในสังสารวัฏ (ขุ.อป.อ.
  ๑/๕๑๕/๓๔๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗๗ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๑๖] ธรรมแม้นั้น คือ สุญญตวิโมกข์ อนิมิตตวิโมกข์<br>
  อัปปณิหิตวิโมกข์ และผล ๔ ทั้งปวง<br>
  ข้าพระองค์ก็ได้บรรลุแล้ว<br>
  ภาณวารที่ ๒ จบ</p>
<p> [๕๑๗] ข้าพระองค์ปรารถนาคำสอนของพระองค์นานจนนับกัปไม่ได้<br>
  ข้าพระองค์ได้บรรลุประโยชน์นั้นแล้ว<br>
  ทั้งได้สันติบท๑ อันยอดเยี่ยมตามลำดับ<br>
  [๕๑๘] ข้าพระองค์ถึงความสำเร็จในวินัย<br>
  เป็นเหมือนภิกษุผู้แสวงคุณผู้มีชื่อเสียง<br>
  ไม่มีภิกษุรูปอื่นจะเสมอเหมือนข้าพระองค์<br>
  ข้าพระองค์ทรงจำคำสั่งสอนไว้ได้<br>
  [๕๑๙] ในวินัยปิฎกทั้งสิ้นนี้ คือ ในวินัย ในขันธกะ๒<br>
  ในปริจเฉท ๓ (คือ ในสังฆาทิเสส ๓ หมวด<br>
  และปาจิตตีย์ ๓ หมวด)๓<br><br>เชิงอรรถ :<br>
  ๑ สันติบท หมายถึงพระนิพพาน (ขุ.อป.อ. ๑/๕๑๗/๓๔๑)<br>
  ๒ วินัย หมายถึงอุภโตวิภังค์, ขันธกะ หมายถึงมหาวรรคและจุลวรรค (ขุ.อป.อ. ๑/๕๑๙/๓๔๑)<br>
  ๓ ติกสังฆาทิเสส อาบัติสังฆาทิเสส ๓ หมวด เป็นข้อกำหนด ๓ ประการของพระวินัยธร
  ผู้จะตัดสินอธิกรณ์<br>
  จะต้องตรวจดูว่าต้องอาบัติสังฆาทิเสส ในข้อกำหนดไหน ใน ๓ ประการนั้น เช่น นางภิกษุณี
  เรียกนาง<br>
  ภิกษุณีอื่นที่ถูกภิกษุณีสงฆ์ยกออกจากหมู่โดยชอบธรรม ชอบด้วยวินัย ชอบด้วยสัตถุศาสน์
  กลับเข้าหมู่<br>
  เช่นนี้ เธอต้องอาบัติสังฆาทิเสส โดยสถานใดสถานหนึ่ง ในข้อกำหนด ๓ ประการ คือ
  (๑) มีความเข้าใจ<br>
  กรรมที่ภิกษุณีสงฆ์ทำโดยชอบธรรมว่าเป็นกรรมที่ภิกษุณีสงฆ์ทำโดยชอบธรรมเรียกนางภิกษุณี
  ที่ถูกลงโทษ<br>
  กลับเข้าหมู่ ต้องอาบัติสังฆาทิเสส (๒) มีความสงสัยในกรรมที่ภิกษุณีสงฆ์ทำโดยชอบธรรม
  เรียกนาง<br>
  ภิกษุณีที่ถูกลงโทษกลับเข้าหมู่ ต้องอาบัติสังฆาทิเสส (๓) มีความเข้าใจกรรมที่ภิกษุณีสงฆ์ทำโดยชอบ<br>
  ธรรมว่า เป็นกรรมที่ภิกษุณีสงฆ์ทำโดยไม่ชอบธรรม เรียกนางภิกษุณีที่ถูกลงโทษกลับเข้าหมู่
  ต้องอาบัติ<br>
  สังฆาทิเสส ติกปาจิตตีย์ อาบัติปาจิตตีย์ ๓ หมวด คือภิกษุต้องอาบัติปาจิตตีย์
  โดยสถานใดสถานหนึ่ง<br>
  ในข้อกำหนด ๓ ประการ เช่น ภิกษุเก็บอดิเรกจีวรไว้เกิน ๑๐ วันแล้ว (๑) มีความสำคัญว่าเกิน
  ๑๐<br>
  วันแล้ว ต้องอาบัติปาจิตตีย์ (๒) มีความสงสัยว่าเกิน ๑๐ วันแล้ว ต้องอาบัติปาจิตตีย์
  (๓) มีความสำคัญ<br>
  ว่า ยังไม่เกิน ๑๐ วัน ต้องอาบัติปาจิตตีย์ (ดู วิ.มหา. (แปล) ๒/๔๖๘/๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗๘ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  ในหมวดที่ ๕๑ ข้าพระองค์ไม่มีความสงสัยอักขระ(คือสระ)<br>
  หรือแม้ในพยัญชนะเลย<br>
  [๕๒๐] ข้าพระองค์ฉลาดในวิธีข่ม ในการกระทำคืน<br>
  ในฐานะที่ควรและฐานะที่ไม่ควร<br>
  ในการเรียกภิกษุผู้ถูกลงโทษกลับเข้าหมู่<br>
  และในการช่วยให้ภิกษุออกจากอาบัติ<br>
  ถึงความสำเร็จในการกระทำทางวินัยกรรมทุกอย่าง<br>
  [๕๒๑] ข้าพระองค์ตั้งบทไว้ในวินัยและขันธกะ และขยายอุภโตวิภังค์<br>
  เรียก(ภิกษุผู้ถูกลงโทษ)กลับเข้าหมู่โดยกิจ(หน้าที่)<br>
  [๕๒๒] ข้าพระองค์เป็นผู้ฉลาดในนิรุตติศาสตร์<br>
  และฉลาดในประโยชน์และสิ่งมิใช่ประโยชน์<br>
  สิ่งที่ข้าพระองค์ไม่รู้ไม่มี<br>
  ข้าพระองค์เป็นผู้เลิศผู้หนึ่งในศาสนาของพระศาสดา<br>
  [๕๒๓] ในวันนี้ ข้าพระองค์มองเห็นรูปคดี๒<br>
  บรรเทาความสงสัยได้ทุกอย่าง ในศาสนาของพระศากยบุตร<br>
  ตัดความลังเลได้หมดสิ้น<br>
  [๕๒๔] ข้าพระองค์เป็นผู้ฉลาดในฐานะทั้งปวง คือ บทหน้า<br>
  บทหลัง อักขระ พยัญชนะ คำเริ่มต้น และคำลงท้าย<br>
  [๕๒๕] เหมือนอย่างพระราชาผู้มีพลัง<br>
  ทรงจับไพร่พลของพระราชาผู้เป็นปฏิปักษ์<br>
  ให้เดือดร้อน ชนะสงครามแล้ว รับสั่งให้สร้างนครไว้ในที่นั้น<br>
  [๕๒๖] พึงรับสั่งให้สร้างกำแพง รับสั่งให้ขุดคูรอบ ตั้งเสาระเนียด<br>
  สร้างซุ้มประตู สร้างป้อมต่าง ๆ ไว้ในนคร เป็นอันมาก<br><br>เชิงอรรถ :<br>
  ๑ ในหมวดที่ ๕ ในที่นี้ หมายถึงปริวาร (ชื่อคัมภีร์พระวินัยปิฎก หมวดสุดท้ายใน
  ๕ หมวด คือ อาทิกัมมิกะ<br>
  ปาจิตตีย์ มหาวรรค จูฬวรรค ปริวาร) (ขุ.อป.อ. ๑/๕๑๙/๓๔๑)<br>
  ๒ ข้าพระองค์มองเห็นรูปคดี ในอรรถกถาเป็น รูปทกฺเข แก้ว่า ในคราวมองเห็นรูปก็คือในการวินิจฉัยวินัย<br>
  (ขุ.อป.อ. ๑/๕๒๓/๓๔๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๗๙ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๒๗] พึงรับสั่งให้สร้างถนนสี่แยก ทางแยก<br>
  ร้านตลาด จัดสรรไว้เป็นอย่างดี<br>
  สร้างศาลสถิตยุติธรรมเป็นที่ตัดสินคดีความไว้ในนครนั้น<br>
  [๕๒๘] เพื่อป้องกันอริราชศัตรู เพื่อจะรู้ช่องทาง(ดีร้าย)<br>
  เพื่อดูแลรักษากำลังพล พระราชาเจ้านครนั้น<br>
  จึงทรงแต่งตั้งแม่ทัพไว้<br>
  [๕๒๙] เพื่อรักษาสิ่งของ พระองค์จึงทรงแต่งตั้งคนที่ฉลาด<br>
  ในการเก็บรักษาสิ่งของ ให้เป็นผู้รักษาสิ่งของ<br>
  ด้วยตั้งพระทัยว่า สิ่งของของเราอย่าเสียหายไปเลย<br>
  [๕๓๐] ผู้ใดสมัครสมานกับพระราชา<br>
  และปรารถนาความเจริญรุ่งเรืองแก่พระราชา<br>
  พระราชาย่อมมอบหน้าที่แก่ผู้นั้น๑<br>
  เพื่อปฏิบัติตอบแทนต่อมิตร<br>
  [๕๓๑] พระราชาพระองค์นั้น ย่อมทรงแต่งตั้งผู้ที่ฉลาดในลางบอกเหตุ<br>
  ในนิมิตและในลักษณะ<br>
  ผู้คงแก่เรียน ผู้ทรงมนตร์๒ ไว้ในตำแหน่งปุโรหิต<br><br>เชิงอรรถ :<br>
  ๑ บาทคาถาว่า สมคฺโค โหติ โส รญฺโ&#65533; ฉบับพม่าและอรรถกถาเป็น มมตฺโต โหติ โย รญฺโ&#65533;
  เดิมแปลว่า<br>
  เขาเป็นผู้พร้อมเพรียงกับพระราชา ปรารถนาความเจริญรุ่งเรืองแก่ผู้ใด ย่อมมอบหน้าที่
  คือความเป็นใหญ่<br>
  ในการวินิจฉัยแก่ผู้นั้นเพื่อปฏิบัติเพื่อความเป็นมิตร โส เขาสามัคคีกับพระราชาพอฟังได้
  แต่ถ้าจะตั้งคน<br>
  ที่ตนชอบพอให้เป็นคนตัดสินคดีความ คงไม่ได้ เพราะ โส คงแทนนามนามที่กล่าวชื่อมาแล้ว
  คือ คนที่ดูแล<br>
  รักษาสิ่งของ ถ้าจะว่า โส แทนบทว่า ราชา ก็ฟังไม่ขึ้น ราชาที่ไหนมาสามัคคีกับราชานี้
  จึงแปลตามแนว<br>
  ฉบับพม่าและอรรถกถา (มมตฺโต โหติ โย รญฺโ&#65533;ติ โย ปณฺฑิโต รญฺโ&#65533; มมตฺโต มามโก ปกฺขปาโต<br>
  โหติ. วุทฺธึ ยสฺส จ อิจฺฉตีติ อสฺส รญฺโ&#65533; วุฑฺฒึ จ วิรุฬฺหึ โย อิจฺฉติ กาเมติ,
  ตสฺส อิตฺถมฺภูตสฺส ราชา<br>
  อธิกรณํ วินิจฺฉยาธิปจฺจํ เทติ มิตฺตสฺส มิตฺตภาวสฺส ปฏิปชฺชิตุนฺติ สมฺพนฺโธ
  ขุ.อป.อ. ๑/๕๓๐/๓๔๔)<br>
  ๒ ผู้ที่ฉลาดลางบอกเหตุ หมายถึงผู้บอกคัมภีร์ไวยากรณ์แก่ศิษย์จำนวนมาก ผู้ทรงจำมนต์
  ได้แก่ ผู้ทรง<br>
  จำไตรเพท (พระเวท ๓ เป็นคัมภีร์สูงสุดของศาสนาพราหมณ์ ได้แก่ (๑) ฤคเวท ประมวลบทความ<br>
  สรรเสริญ เทพเจ้า (๒) ยชุรเวท ประกอบด้วยบทสวดอ้อนวอนในพิธีบูชายัญต่าง ๆ (๓)
  สามเวท<br>
  ประมวลบทเพลงขับ สำหรับสวดแล้วร้องเป็นทำนองในพิธีบูชายัญ<br>
  ต่อมาเพิ่มอาถรรพเวท ว่าด้วยคาถาอาคมทางไสยศาสตร์เข้ามาอีกเป็น ๔ (ขุ.อป.อ. ๑/๕๓๑/๓๔๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘๐ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๓๒] พระราชาพระองค์นั้นทรงสมบูรณ์ด้วยองค์ประกอบเหล่านี้<br>
  พสกนิกรจึงขนานพระนามว่ากษัตริย์<br>
  เหล่าอำมาตย์จึงถวายการอารักขาพระราชาทุกเมื่อ<br>
  ดุจนกจักรพากเฝ้ารักษานกผู้ประสบทุกข์<br>
  [๕๓๓] ข้าแต่พระองค์ผู้มีความเพียรมาก พระองค์ก็ฉันนั้นเหมือนกัน<br>
  เป็นดุจกษัตริย์ ผู้ขจัดข้าศึกศัตรูได้แล้ว<br>
  ชาวโลกพร้อมทั้งเทวโลกจึงขนานพระนามว่าธรรมราชา<br>
  [๕๓๔] พระองค์ทรงปราบเหล่าเดียรถีย์<br>
  ทรงกำจัดมารพร้อมทั้งเสนามาร<br>
  ทรงขจัดความมืดมนอนธการแล้ว ได้ทรงสร้างนครคือพระธรรมไว้<br>
  [๕๓๕] ข้าแต่พระองค์ผู้มีความเพียร ในนครคือพระธรรมนั้น<br>
  พระองค์มีศีลเป็นปราการ มีพระญาณเป็นซุ้มประตู<br>
  มีศรัทธาเป็นเสาระเนียด และมีความสังวรเป็นนายประตู<br>
  [๕๓๖] ข้าแต่พระมุนี พระองค์มีสติปัฏฐานเป็นป้อม<br>
  มีพระปัญญาเป็นชุมทาง<br>
  มีอิทธิบาทเป็นถนนสี่แยก<br>
  ธรรมวิถี พระองค์ก็ทรงสร้างไว้ดีแล้ว<br>
  [๕๓๗] พระองค์มีพระวินัย พระสูตร พระอภิธรรม<br>
  และพระพุทธพจน์มีองค์ ๙๑ แม้ทั้งมวล<br>
  นี้เป็นธรรมสภา<br><br>เชิงอรรถ :<br>
  ๑ พระพุทธพจน์มีองค์ ๙ คือ (๑) สุตตะ พระสูตรทั้งหลาย รวมทั้งพระวินัยปิฎกและนิทเทส
  (๒) เคยยะ<br>
  ข้อความ ที่มีร้อยแก้วและร้อยกรองผสมกัน คือพระสูตรที่มีคาถารวมอยู่ด้วยทั้งหมด
  (๓) เวยยากรณะ<br>
  ไวยากรณ์ คือความร้อยแก้วล้วน ได้แก่ พระอภิธรรมปิฎกทั้งหมด และพระสูตรที่ไม่มีคาถา
  (๔) คาถา<br>
  ความร้อยกรองล้วน เช่น ธรรมบท เถรีคาถา (๕) อุทาน พระคาถาพุทธอุทาน (๖) อิติวุตตกะ
  พระสูตร<br>
  ที่เรียกว่าอิติวุตตกะ มี ๑๑๒ สูตร (๗) ชาตกะ ชาดก ๕๐๐ เรื่อง (๘) อัพภูตธรรม
  เรื่องอัศจรรย์<br>
  คือ พระสูตรที่กล่าวถึง ข้ออัศจรรย์ต่าง ๆ (๙) เวทัลละ พระสูตรแบบถามตอบ เช่นจูฬเวทัลลสูตร<br>
  มหาเวทัลลสูตร) (ขุ.อป.อ. ๑/๕๓๗/๓๔๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘๑ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๓๘] พระองค์มีสุญญตวิหารธรรม(ธรรมเป็นเครื่องอยู่อันว่าง)<br>
  อนิมิตตวิหารธรรม(ธรรมเป็นเครื่องอยู่ไม่มีนิมิต)<br>
  อัปปณิหิตวิหารธรรม(ธรรมเป็นเครื่องอยู่ไม่มีความตั้งปรารถนา)<br>
  อาเนญชวิหารธรรม๑(ธรรมเป็นเครื่องอยู่ไม่หวั่นไหว)<br>
  นิโรธวิหารธรรม๒(ธรรมเป็นเครื่องอยู่คือความดับ) นี้เป็นธรรมกุฎี<br>
  [๕๓๙] พระเถระผู้เลิศด้วยปัญญา ที่ทรงแต่งตั้งไว้<br>
  ฉลาดในปฏิภาณ มีนามว่าสารีบุตร<br>
  เป็นจอมทัพธรรมของพระองค์<br>
  [๕๔๐] ข้าแต่พระมุนี พระเถระผู้ฉลาดในจุติและปฏิสนธิ<br>
  ถึงความสำเร็จแห่งฤทธิ์ มีนามว่าโกลิตะ (โมคคัลลานะ)<br>
  เป็นปุโรหิตของพระองค์<br>
  [๕๔๑] ข้าแต่พระมุนี พระเถระผู้ดำรงวงศ์เก่าแก่<br>
  มีเดชแผ่ไป หาผู้กระทบกระทั่งได้ยาก<br>
  เป็นผู้เลิศด้วยธุดงค์คุณ(มีนามว่ากัสสปะ)เป็นผู้พิพากษาของพระองค์<br>
  [๕๔๒] ข้าแต่พระมุนี พระเถระผู้เป็นพหูสูต ผู้ทรงธรรม<br>
  เป็นผู้เลิศกว่าภิกษุผู้สวดสาธยายทุกรูป๓ ในศาสนา<br>
  มีนามว่าอานนท์ เป็นผู้รักษาธรรมของพระองค์<br>
  [๕๔๓] พระผู้มีพระภาคผู้แสวงหาคุณอันยิ่งใหญ่<br>
  ทรงละพระเถระเหล่านี้ทุกรูป<br>
  ทรงมุ่งเฉพาะข้าพระองค์ แล้วทรงประทานการวินิจฉัยวินัย<br>
  ซึ่งบัณฑิตผู้รู้แสดงไว้แล้วแก่ข้าพระองค์<br><br>เชิงอรรถ :<br>
  ๑ อาเนญชวิหารธรรม หมายถึงสามัญผล (ผลแห่งความเป็นสมณะ) ๔ ที่ไม่เปลี่ยนแปลง (คือโสดาปัตติ-<br>
  ผล สกทาคามิผล อนาคามิผล และอรหัตตผล (ขุ.อป.อ. ๑/๕๓๘/๓๔๖), ที.ปา. ๑๑/๓๕๔/๒๔๖<br>
  ๒ นิโรธ ในที่นี้หมายถึงพระนิพพานเป็นที่ดับทุกข์ทั้งปวง (ขุ.อป.อ. ๑๕๓๘/๓๔๖)<br>
  ๓ เป็นผู้เลิศกว่าภิกษุผู้สวดสาธยายทุกรูป แปลมาจากศัพท์ สพฺพปาฐิ (ขุ.อป.อ. ๑/๕๔๒/๓๔๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘๒ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๔๔] สาวกของพระพุทธองค์ บางรูปไต่ถามปัญหาในวินัย<br>
  ในปัญหาที่ถามมานั้น ข้าพระองค์ไม่ต้องคิด(ลังเล)<br>
  ย่อมอธิบายปัญหานั้นได้เลย<br>
  [๕๔๕] ข้าแต่พระมหามุนีตลอดพุทธเขต ยกเว้นพระองค์<br>
  ในพระวินัยไม่มีใครผู้เช่นกับข้าพระองค์<br>
  ผู้ที่ยิ่งกว่าจักมีแต่ที่ไหน<br>
  [๕๔๖] พระผู้มีพระภาคผู้โคดม ประทับนั่งในท่ามกลางภิกษุสงฆ์แล้ว<br>
  บันลืออย่างนี้ว่า ผู้เสมอกับอุบาลีในพระวินัย๑<br>
  และในขันธกะ(คือในมหาวรรค จูฬวรรคและปริวาร)ไม่มี<br>
  [๕๔๗] สำหรับท่านผู้เห็นพระวินัยเป็นหลักสำคัญ<br>
  นวังคสัตถุศาสตร์ เท่าที่พระพุทธเจ้าตรัสไว้<br>
  ทั้งหมดพระศาสดาตรัสไว้ในวินัย๒<br>
  ๕๔๘] พระผู้มีพระภาคผู้โคดมศากยะผู้ประเสริฐ<br>
  ทรงระลึกถึงกรรมของข้าพระองค์<br>
  ประทับนั่งในท่ามกลางหมู่ภิกษุแล้ว<br>
  ทรงแต่งตั้งข้าพระองค์ไว้ในตำแหน่งเอตทัคคะ<br>
  [๕๔๙] ข้าพระองค์ได้ปรารถนาตำแหน่งนี้นานนับได้ ๑๐๐,๐๐๐ กัป<br>
  ข้าพระองค์ได้บรรลุประโยชน์นั้นแล้ว ถึงความสำเร็จในวินัย<br><br>เชิงอรรถ :<br>
  ๑ วินัย หมายถึงอุภโตวิภังค์ วินัยทั้งฝ่ายภิกษุและฝ่ายภิกษุณี<br>
  ๒ คำว่า วินเย กถิตํ สพฺพํ ฉบับพม่าเป็น วินโยคธํ ตํ สพฺพํ ในอรรถกถาก็มีนัยเช่นนี้
  โดยพระอรรถ-<br>
  กถาจารย์แก้เป็น สพฺพํ วินโยคธํ ตํ วินเย อนฺโตปวิฏฺ&#65533;ํ วินยมูลกํ อิจฺเจวํ ปสฺสิโน
  ปสฺสนฺตสฺส (ขุ.อป.อ.<br>
  ๑/๕๔๗/๓๔๗)<br>
  คาถานี้ เดิมแปลว่า เรากล่าวสัตถุศาสน์มีองค์ ๙ ตลอดถึงที่พระพุทธเจ้าตรัสไว้แล้วทั้งหมดไว้ใน<br>
  พระวินัยแก่บุคคลผู้เห็นมูลพระวินัย (ฉบับสังคายนา)<br>
  ข้อความตามนัยเดิมนั้น ดูกระไรอยู่ เพราะทำให้สงสัยว่าพระอุบาลีจะเป็นผู้จัดนวังคสัตถุศาสน์ไว้<br>
  ในพระวินัยหรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘๓ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๕๐] เมื่อก่อน ข้าพระองค์เป็นช่างกัลบก (ช่างตัดผม)<br>
  เป็นผู้ทำให้เจ้าศากยะทั้งหลายเกิดความเพลิดเพลิน<br>
  ได้ละชาติกำเนิดนั้นแล้วมาเป็นบุตร<br>
  ของพระสัมมาสัมพุทธเจ้า ผู้แสวงหาคุณอันยิ่งใหญ่<br>
  [๕๕๑] ในกัปที่ ๒ นับจากภัทรกัปนี้ไป<br>
  ได้มีกษัตริย์พระนามว่าอัญชสะ<br>
  ทรงเดชานุภาพหาที่สุดมิได้<br>
  ทรงยศหาประมาณมิได้<br>
  เป็นพระเจ้าแผ่นดินมีพระราชทรัพย์มาก<br>
  [๕๕๒] ข้าพระองค์ได้เป็นขัตติยกุมารมีนามว่าจันทนะ<br>
  เป็นโอรสของพระราชาพระองค์นั้น<br>
  เป็นคนมีกิริยาแข็งกระด้าง<br>
  เพราะความมัวเมาในชาติตระกูล ในยศ และในโภคะ<br>
  [๕๕๓] ช้างตระกูลมาตังคะ ๑๐๐,๐๐๐ เชือก<br>
  ตกมัน ๓ แห่งประดับด้วยเครื่องประดับทุกอย่าง<br>
  แวดล้อมข้าพระองค์อยู่ทุกเมื่อ<br>
  [๕๕๔] ครั้งนั้น ข้าพระองค์มีกำลังพลของตนห้อมล้อม<br>
  ต้องการจะประพาสอุทยาน<br>
  จึงทรงช้างชื่อสิริกะออกจากนครไป<br>
  [๕๕๕] พระสัมพุทธเจ้า๑ พระนามว่าเทวละ<br>
  ผู้เพียบพร้อมด้วยจรณะ๒ คุ้มครองทวาร<br>
  สำรวมด้วยดี เสด็จมาข้างหน้าของข้าพระองค์<br><br>เชิงอรรถ :<br>
  ๑ พระสัมพุทธเจ้า ในที่นี้หมายถึงพระปัจเจกพุทธเจ้า (ขุ.อป.อ. ๑/๕๕๕/๓๔๙)<br>
  ๒ จรณะ หมายถึงจรณธรรม ๑๕ มีสีลสังวรเป็นต้น (ขุ.อป.อ. ๑/๕๕๕/๓๔๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘๔ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๕๖] ครั้งนั้น ข้าพระองค์ได้ไสช้างสิริกะไป<br>
  จะให้ทำร้ายพระพุทธเจ้า<br>
  เพราะเหตุนั้น ช้างนั้นเหมือนเกิดความโกรธยกเท้าไม่ขึ้น<br>
  [๕๕๗] ข้าพระองค์เห็นช้างเสียใจ จึงโกรธพระพุทธเจ้า<br>
  เบียดเบียนพระสัมมาสัมพุทธเจ้าแล้วได้ไปอุทยาน<br>
  [๕๕๘] เพราะการจะให้ช้างทำร้ายนั้นเป็นเหตุ<br>
  ข้าพระองค์จึงมิได้ประสบความสำราญ<br>
  ศีรษะเป็นเหมือนมีไฟลุกโพลงอยู่<br>
  ข้าพระองค์ถูกความเร่าร้อนเผาไหม้อยู่ เหมือนปลาติดเบ็ด<br>
  [๕๕๙] แผ่นดินซึ่งมีสมุทรสาครเป็นที่สุด<br>
  ย่อมปรากฏแก่ข้าพระองค์เป็นดุจไฟลุกท่วม<br>
  ข้าพระองค์ได้เข้าเฝ้าพระราชบิดาแล้วกราบทูลคำนี้ว่า<br>
  [๕๖๐] หม่อมฉันได้ทำร้ายพระพุทธเจ้า<br>
  ผู้เป็นพระสยัมภูพระองค์ใด<br>
  ผู้เป็นดังอสรพิษที่ถูกทำให้โกรธ<br>
  ดังกองไฟที่ลามมา ดังช้างพลายตัวตกมัน๑<br>
  [๕๖๑] พระพุทธชินเจ้า ผู้มีตบะแก่กล้า ถูกข้าพระองค์รุกราน<br>
  พวกเราชาวเมืองทั้งปวงจักพินาศ<br>
  พวกเราจักขอขมาพระมุนีนั้น<br><br>เชิงอรรถ :<br>
  ๑ แปลตามอรรถกถา (ขุ.อป.อ. ๑/๕๖๐/๓๕๐) ท่านเปรียบพระพุทธเจ้า พระปัจเจกพุทธเจ้าว่าเป็นดัง<br>
  อสรพิษร้ายบ้าง ดังกองไฟบ้าง ดังราชสีห์ชาติไกรสรบ้าง ดังช้างตกมันบ้าง คนที่เข้าใกล้อสรพิษ
  กอง<br>
  ไฟลุกโชติช่วง ราชสีห์ดุร้าย ช้างตกมัน ย่อมได้รับอันตราย ฉันใด ผู้ที่ทำร้ายพระพุทธเจ้า
  พระ<br>
  ปัจเจกพุทธเจ้า ก็ย่อม ประสบบาปกรรมใหญ่หลวง ก็ฉันนั้น<br>
  ดังบาลีว่า<br>
  อาสีวิโส ยถา โฆโร มิคราชาว เกสรี<br>
  มตฺโตว กุญฺชโร ทนฺโต เอวํ พุทฺธา ทุราสทา.<br>
  (ขุ.อป. ๓๒/๒๗๐/๔๔๙ )<br>
  คาถาที่ ๕๖๐ นี้ เดิมแปลอสรพิษร้าย และกองไฟเป็นอุปมาของช้าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘๕ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๖๒] หากพวกเราจักไม่ขอขมาพระองค์(พระสัมมาสัมพุทธเจ้า)<br>
  ผู้ฝึกตนแล้ว ผู้มีจิตตั้งมั่น<br>
  แว่นแคว้นของเราจักพินาศภายในวันที่ ๗<br>
  [๕๖๓] พระเจ้าสุเมขลราช พระเจ้าโกสิยราช<br>
  พระเจ้าสิคควราช พระเจ้าสัตตกราชเหล่านั้นพร้อมเสนา<br>
  ได้รุกรานท่านฤๅษีทั้งหลายแล้ว ได้ถึงความทุกข์ยาก<br>
  [๕๖๔] ท่านฤๅษีทั้งหลาย ผู้สำรวมแล้ว<br>
  ประพฤติประเสริฐ ย่อมโกรธในกาลใด<br>
  ในกาลนั้นย่อมทำมนุษยโลกพร้อมทั้งเทวโลก<br>
  ท้องทะเล และภูเขา ให้พินาศไป<br>
  [๕๖๕] ข้าพระองค์จึงสั่งให้ประชาชนมาประชุมกันในพื้นที่<br>
  ประมาณ ๓,๐๐๐ โยชน์ เพื่อต้องการจะแสดงโทษ<br>
  จึงเข้าไปหาพระสยัมภูพุทธเจ้า<br>
  [๕๖๖] ประชาชน(พร้อมทั้งข้าพระองค์)ทั้งหมด<br>
  มีผ้าเปียก ศีรษะเปียก ประนมมือ<br>
  พากันหมอบลงแทบพระยุคลบาทของพระสยัมภูพุทธเจ้า<br>
  แล้วได้กราบเรียนคำนี้ว่า<br>
  [๕๖๗] ข้าแต่ท่านผู้มีความเพียรมาก ขอพระคุณเจ้าโปรดยกโทษเถิด<br>
  ประชาชนอ้อนวอนพระคุณเจ้า<br>
  ขอพระคุณเจ้าโปรดช่วยบรรเทาความเร่าร้อน<br>
  และขอพระคุณเจ้าอย่าได้ทำแว่นแคว้นให้พินาศเลย<br>
  [๕๖๘] มวลมนุษย์พร้อมทั้งเทวดา ทานพ และรากษส๑<br>
  จะพึงเอาฆ้อนเหล็กทุบศีรษะของข้าพระองค์ ในกาลทุกเมื่อ<br><br>เชิงอรรถ :<br>
  ๑ ทานพ หมายถึงอสูรจำพวกหนึ่ง รากษส หมายถึงยักษ์ร้าย, ผีเสื้อน้ำ (ขุ.อป.อ. ๑/๕๖๘/๓๕๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘๖ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๖๙] (พระพุทธเจ้าตรัสว่า)<br>
  ไฟย่อมไม่เกิดในน้ำ พืชย่อมไม่งอกบนแผ่นหิน<br>
  กิมิชาติ๑ ย่อมไม่เกิดในยาพิษ ฉันใด<br>
  ความโกรธย่อมไม่เกิดในพระพุทธเจ้า ฉันนั้น<br>
  [๕๗๐] แผ่นดินไม่หวั่นไหว ฉันใด<br>
  พระพุทธเจ้าใคร ๆ ก็ให้กำเริบไม่ได้ ฉันนั้น<br>
  ทะเลประมาณมิได้ ฉันใด<br>
  พระพุทธเจ้ามีพระคุณประมาณมิได้ ฉันนั้น<br>
  และอากาศไม่มีที่สุด ฉันใด<br>
  พระพุทธเจ้ามีพระคุณไม่มีที่สุด ฉันนั้น<br>
  [๕๗๑] พระพุทธเจ้าทั้งหลายฝึกฝนตนแล้ว<br>
  มีความเพียรมาก มีการงดโทษให้แก่ผู้อื่นและมีตบะ<br>
  ท่านผู้มีความอดทนและมีการอดโทษให้ แก่ผู้อื่น<br>
  จะไม่มีการลุอำนาจอคติ<br>
  [๕๗๒] พระสัมมาสัมพุทธเจ้าครั้นกล่าวดังนี้แล้วได้บรรเทาความเร่าร้อน<br>
  เหาะขึ้นไปบนท้องฟ้าต่อหน้ามหาชน ในครั้งนั้น<br>
  [๕๗๓] ข้าแต่พระองค์ผู้มีความเพียร๒<br>
  เพราะกรรมนั้น ข้าพระองค์จึงได้เข้าถึงภาวะที่เลวทราม<br>
  ล่วงเลยชาตินั้นมาเข้าสู่นคร(คือนิพพาน)ซึ่งไม่มีภัย<br>
  [๕๗๔] ข้าแต่พระองค์ผู้มีความเพียรมาก แม้ในครั้งนั้น<br>
  พระสยัมภูพุทธเจ้าเห็นข้าพระองค์ถูกไฟแผดเผาอยู่<br><br>เชิงอรรถ :<br>
  ๑ กิมิชาติ หมายถึงสัตว์จำพวกหนอน<br>
  ๒ อรรถกถาเป็น ธีราติ ธีร ธิติสมฺปนฺน (ขุ.อป.อ. ๑/๕๗๓/๓๕๒) ข้าแต่พระองค์ผู้เป็นปราชญ์
  (เป็นคำร้อง<br>
  เรียกที่พระอุบาลีเรียกพระพุทธเจ้าอีกครั้งหนึ่ง หลังจากที่ได้เล่าประวัติในอดีตของตนมาแล้ว)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘๗ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  (แต่)ดำรงอยู่ด้วยดี จึงทรงบรรเทาความเร่าร้อนให้<br>
  ข้าพเจ้าจึงทูลขอพระสยัมภูงดโทษให้๑<br>
  [๕๗๕] ข้าแต่พระองค์ผู้มีความเพียรมาก แม้ในวันนี้<br>
  พระผู้มีพระภาคทรงช่วยข้าพระองค์ผู้ถูกไฟ ๓ กอง๒แผดเผาอยู่<br>
  ให้ถึงภาวะสงบเย็น และทรงช่วยดับไฟ ๓ กองให้แล้ว<br>
  [๕๗๖] ขอให้ท่านทั้งหลายผู้เงี่ยโสตสดับ จงตั้งใจฟังข้าพเจ้ากล่าว<br>
  ข้าพเจ้าจะบอกประโยชน์แก่ท่านทั้งหลาย<br>
  โดยประการที่ข้าพเจ้าได้เห็นบท๓แล้ว<br>
  [๕๗๗] ข้าพเจ้าดูหมิ่นพระสยัมภูพุทธเจ้าพระองค์นั้น<br>
  ผู้มีจิตสงบ มีจิตตั้งมั่น<br>
  เพราะกรรมนั้น ในปัจจุบันนี้<br>
  จึงมาเกิดในชาติตระกูลต่ำ<br>
  [๕๗๘] ท่านทั้งหลายอย่าได้พลาดขณะ๔ไปเลย<br>
  เพราะเหล่าสัตว์ผู้ล่วงเลยขณะไปย่อมเศร้าโศก<br>
  ขอท่านทั้งหลายพึงพยายามในประโยชน์ตนเถิด<br>
  ขณะท่านทั้งหลายให้สำเร็จแล้ว<br>
  [๕๗๙] พระผู้มีพระภาคตรัสบอกยาสำรอกแก่บุคคลบางพวก<br>
  ยาถ่ายแก่บุคคลบางพวก ยาพิษร้ายแรงแก่บุคคลบางพวก<br>
  และยารักษาแก่บุคคลบางพวก<br><br>เชิงอรรถ :<br>
  ๑ ฉบับเก่าประธานของประโยคคือ ตฺวํ (คือ สัพพนาม แทน คำว่า ภควา ซึ่งพระอุบาลี
  กำลังกราบทูลอยู่)<br>
  ดูตามความแล้ว หมายถึงพระปัจเจกพุทธเจ้าในอดีต และอรรถกถาก็ขึ้น ปจฺเจกพุทฺโธ
  เป็นประธาน<br>
  ๒ ไฟ ๓ กอง หมายถึงไฟคือราคะ ไฟคือโทสะ ไฟคือโมหะ หรือไฟนรก ไฟในเปรตวิสัยและไฟในสังสารวัฏ<br>
  (ขุ.อป.อ. ๑/๕๗๕/๓๕๓)<br>
  ๓ บท ในที่นี้หมายถึงพระนิพพาน (ขุ.อป.อ. ๑/๕๗๖/๓๕๓)<br>
  ๔ ขณะในที่นี้ หมายถึงขณะเป็นที่พระพุทธเจ้าบังเกิดขึ้น (ขุ.อป.อ. ๑/๕๗๘/๓๕๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘๘ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๘๐] คือพระผู้มีพระภาค ตรัสบอกยาสำรอกแก่บุคคลผู้ปฏิบัติ<br>
  ตรัสบอกยาถ่ายแก่บุคคลผู้ดำรงอยู่ในผล<br>
  ตรัสบอกยารักษาโรคแก่บุคคลผู้ได้ผลแล้ว<br>
  ตรัสบอกบุญเขตแก่บุคคลผู้แสวงบุญ<br>
  [๕๘๑] ตรัสบอกยาพิษร้ายแรง(คือบาปอกุศล)<br>
  แก่บุคคลผู้เป็นข้าศึกต่อศาสนา<br>
  ยาพิษร้ายแรงย่อมแผดเผานรชนนั้น<br>
  เหมือนอสรพิษร้าย ฉะนั้น<br>
  [๕๘๒] ยาพิษร้ายแรงที่บุคคลดื่มแล้วเพียงครั้งเดียว<br>
  ก็ย่อมทำให้เสียชีวิตได้ บุคคลทำผิดต่อศาสนาแล้ว<br>
  ย่อมถูกแผดเผานับเป็นโกฏิกัป<br>
  [๕๘๓] พระองค์ทรงช่วยสัตว์โลกพร้อมทั้งเทวโลกให้ข้ามพ้น(สังสารวัฏ)<br>
  ด้วยขันติ ด้วยความไม่เบียดเบียน<br>
  และด้วยจิตประกอบด้วยเมตตา<br>
  เพราะเหตุนั้น พระพุทธเจ้าเหล่านั้น<br>
  เป็นผู้อันท่านทั้งหลายให้พิโรธไม่ได้<br>
  [๕๘๔] พระพุทธเจ้าทั้งหลายทรงเป็นเช่นพื้นปฐพี<br>
  ไม่ทรงติดข้องในลาภ ในความเสื่อมลาภ<br>
  ในความสรรเสริญ ในความถูกดูหมิ่น<br>
  เพราะเหตุนั้น พระพุทธเจ้าเหล่านั้น<br>
  เป็นผู้อันท่านทั้งหลายให้พิโรธไม่ได้<br>
  [๕๘๕] พระมุนีทรงมีพระทัยสม่ำเสมอในสัตว์ทั้งปวง คือ ในพระเทวทัต<br>
  นายขมังธนู โจรองคุลีมาล พระราหุล และช้างธนบาล<br>
  [๕๘๖] พระพุทธเจ้าทั้งหลายเหล่านั้น<br>
  ไม่มีความแค้นเคือง ไม่มีความกำหนัด<br>
  เหตุนั้น พระพุทธเจ้าจึงทรงมีพระทัยสม่ำเสมอในชนทั้งหมด<br>
  คือในนายขมังธนู และในพระโอรส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๘๙ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๖. อุปาลิเถราปทาน<br>
  [๕๘๗] ท่านทั้งหลายได้พบผ้ากาสาวะอันเป็นธงชัยของพระฤๅษี<br>
  ซึ่งเปื้อนคูถ ถูกทิ้งไว้ที่หนทาง<br>
  ก็พึงประนมมือเหนือศีรษะแล้วไหว้เถิด<br>
  [๕๘๘] พระพุทธเจ้าเหล่าใดทั้งอดีต ปัจจุบัน และอนาคต<br>
  พระพุทธเจ้าเหล่านั้น ย่อมบริสุทธิ์ได้ด้วยธงชัยนี้<br>
  เพราะเหตุนั้น จึงควรนอบน้อมพระพุทธเจ้าเหล่านั้น<br>
  [๕๘๙] ข้าพเจ้าทรงจำวินัยที่ดีงาม<br>
  เช่นกับองค์แทนพระศาสดาไว้ด้วยหทัย<br>
  ข้าพเจ้านมัสการวินัยอยู่ในกาลทั้งปวง<br>
  [๕๙๐] วินัยเป็นที่อาศัยของข้าพเจ้า เป็นที่ยืนเดินของข้าพเจ้า<br>
  ข้าพเจ้าสำเร็จการอยู่ในวินัย วินัยเป็นอารมณ์ของข้าพเจ้า<br>
  [๕๙๑] ข้าแต่พระองค์ผู้มีความเพียรมาก<br>
  ภิกษุชื่ออุบาลีถึงความสำเร็จในวินัย<br>
  เป็นผู้ฉลาดในวิธีระงับอธิกรณ์<br>
  ขอถวายบังคมพระยุคลบาทของพระศาสดา<br>
  [๕๙๒] ข้าพเจ้านั้น เที่ยวไปจากหมู่บ้านสู่หมู่บ้าน จากเมืองสู่เมือง<br>
  นมัสการอยู่ซึ่งพระสัมมาสัมพุทธเจ้า และพระธรรมซึ่งเป็นธรรมดี<br>
  [๕๙๓] กิเลสทั้งหลายข้าพเจ้าก็เผาได้แล้ว<br>
  ภพทั้งปวงข้าพเจ้าถอนได้แล้ว<br>
  อาสวะทั้งปวงก็สิ้นไปแล้ว<br>
  บัดนี้ ภพใหม่ไม่มีอีก<br>
  [๕๙๔] การที่ข้าพเจ้าได้มาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ ข้าพเจ้าได้บรรลุแล้วโดยลำดับ<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙๐ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๗. อัญญาโกณฑัญญเถราปทาน<br>
  [๕๙๕] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอุบาลีเถระได้ภาษิตคาถาเหล่านี้ ด้วยประการฉะนี้<br>
  อุปาลิเถราปทานที่ ๖ จบ</p>
<p> ๗. อัญญาโกณฑัญญเถราปทาน<br>
  ประวัติในอดีตชาติของพระอัญญาโกณฑัญญเถระ<br>
  (พระอัญญาโกณฑัญญเถระ เมื่อจะประกาศประวัติในอดีตชาติของตน จึงกล่าวว่า)<br>
  [๕๙๖] ข้าพเจ้าได้พบเห็นพระสัมมาสัมพุทธเจ้าพระนามว่าปทุมุตตระ<br>
  ผู้เจริญที่สุดในโลก ผู้ทรงเป็นผู้นำโดยวิเศษ๑<br>
  ผู้ถึงพุทธภูมิแล้ว๒ เป็นครั้งแรก<br>
  [๕๙๗] ยักษ์จำนวนเท่าที่มีทั้งหมด มาประชุมที่ต้นโพธิ์<br>
  ประนมมือไหว้แวดล้อมพระสัมมาสัมพุทธเจ้า<br>
  [๕๙๘] เทวดาทั้งหมดนั้นมีใจยินดีเที่ยวไปในอากาศ<br>
  ป่าวประกาศว่า พระพุทธเจ้าพระองค์นี้<br>
  ทรงบรรเทาความมืดมนอนธการ<br>
  บรรลุ(อนุตตรสัมมาสัมโพธิญาณ)<br>
  [๕๙๙] เทวดาเหล่านั้นมีความร่าเริง ป่าวประกาศบันลือลั่นไปว่า<br>
  พวกเราจักเผากิเลสทั้งหลายให้ได้<br>
  ในศาสนาของพระสัมมาสัมพุทธเจ้า<br><br>เชิงอรรถ :<br>
  ๑ นำโดยวิเศษ หมายถึงนำเวไนยสัตว์ให้ถึงฝั่งนอกแห่งสงสารสาคร ได้แก่ อมตมหานิพพาน
  (ขุ.อป.อ.<br>
  ๑/๕๙๖/๓๖๐)<br>
  ๒ พุทธภูมิ หมายถึงภูมิของพระพุทธเจ้า ได้แก่ พระสัพพัญญุตญาณ (ขุ.อป.อ. ๑/๕๙๖/๓๖๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙๑ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๗. อัญญาโกณฑัญญเถราปทาน<br>
  [๖๐๐] ข้าพเจ้ารู้จากคำพูดของเหล่าเทวดาที่เปล่งออกมาด้วยวาจา<br>
  แล้วมีจิตร่าเริง เบิกบาน ได้ถวายภิกษาครั้งแรก<br>
  [๖๐๑] พระศาสดาผู้ยอดเยี่ยมในโลก ทรงทราบความดำริของข้าพเจ้า<br>
  ประทับนั่งในท่ามกลางหมู่เทวดา ได้ตรัสพระคาถาเหล่านี้ว่า<br>
  [๖๐๒] เราออกบวชได้ ๗ วันแล้ว จึงได้บรรลุพระโพธิญาณ<br>
  ภัตตาหารที่ถวายเป็นครั้งแรกนี้<br>
  เป็นสิ่งที่ช่วยอัตภาพของเราผู้ประพฤติพรหมจรรย์ให้เป็นไปได้<br>
  [๖๐๓] เราจักพยากรณ์เทพบุตรที่จากสวรรค์ชั้นดุสิตมาในที่นี้<br>
  น้อมภิกษาหารเข้ามาถวายแก่เรา<br>
  ท่านทั้งหลายจงฟังเรากล่าวเถิด<br>
  [๖๐๔] เทพบุตรนั้นจักครองเทวสมบัติประมาณ ๓๐,๐๐๐ กัป<br>
  ครองสวรรค์ชั้นไตรทิพย์ ปกครองเทวดาทั้งปวง<br>
  [๖๐๕] ครั้นจุติจากเทวโลกแล้ว<br>
  จักไปเกิดเป็นมนุษย์เป็นพระเจ้าจักรพรรดิ<br>
  ครองราชสมบัติในโลกมนุษย์นั้น ๑,๐๐๐ ชาติ<br>
  [๖๐๖] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๖๐๗] เทพบุตรนั้น ครั้นจุติจากสวรรค์ชั้นดาวดึงส์แล้ว<br>
  ไปเกิดเป็นมนุษย์ ออกบวชปฏิบัติอยู่ ๖ ปี<br>
  [๖๐๘] ในปีที่ ๗ พระพุทธเจ้าจักทรงประกาศสัจจะ<br>
  ภิกษุมีนามว่าโกณฑัญญะ ทำให้แจ้งเป็นองค์แรก<br>
  [๖๐๙] พระโพธิสัตว์ออกผนวช<br>
  ข้าพเจ้าก็ออกบวชตามบำเพ็ญความเพียรอย่างดี<br>
  ข้าพเจ้าบวชเป็นบรรพชิต เพื่อต้องการจะเผากิเลสทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙๒ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๘. ปิณโฑลภารทวาชเถราปทาน<br>
  [๖๑๐] พระพุทธเจ้าผู้ทรงรู้สิ่งทั้งปวง๑ ในโลกพร้อมทั้งเทวโลก<br>
  ได้เสด็จไปยังป่าใหญ่<br>
  ทรงลั่นอมตเภรี๒ด้วยโสดาปัตติมรรคญาณ<br>
  ที่ข้าพเจ้าทำให้แจ้งแล้วนี้<br>
  [๖๑๑] บัดนี้ ข้าพเจ้านั้นได้บรรลุอมตบท สงบ ยอดเยี่ยม<br>
  กำหนดรู้อาสวะทั้งปวงแล้วอยู่อย่างผู้ไม่มีอาสวะ<br>
  [๖๑๒] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอัญญาโกณฑัญญเถระได้ภาษิตคาถาเหล่านี้ ด้วยประการ<br>
  ฉะนี้<br>
  อัญญาโกณฑัญญเถราปทานที่ ๗ จบ</p>
<p> ๘. ปิณโฑลภารทวาชเถราปทาน<br>
  ประวัติในอดีตชาติของพระปิณโฑลภารทวาชเถระ<br>
  (พระปิณโฑลภารทวาชเถระ เมื่อจะประกาศประวัติในอดีตชาติของตน จึง<br>
  กล่าวว่า)<br>
  [๖๑๓] ครั้งนั้น พระชินเจ้าพระนามว่าปทุมุตตระ<br>
  ผู้เป็นพระสยัมภู ทรงเป็นบุคคลผู้เลิศ<br>
  ประทับอยู่บนภูเขาจิตรกูฏ เบื้องหน้าภูเขาหิมพานต์<br><br>เชิงอรรถ :<br>
  ๑ สิ่งทั้งปวง หมายถึงอดีต อนาคต และปัจจุบัน อีกอย่างหนึ่ง หมายถึงเญยยธรรม คือสังขาร
  วิการ<br>
  ลักษณะ นิพพาน และบัญญัติ (ขุ.อป.อ. ๑/๖๑๐/๓๖๑)<br>
  ๒ อมตเภรี หมายถึงกลองคืออมตมหานิพพาน (ขุ.อป.อ. ๑/๖๑๐/๓๖๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙๓ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๘. ปิณโฑลภารทวาชเถราปทาน<br>
  [๖๑๔] ข้าพเจ้าได้เกิดเป็นพญาเนื้อ ไม่มีความกลัวเกรง<br>
  สามารถวิ่งไปได้ทั้ง ๔ ทิศ อยู่ ณ ที่นั้น<br>
  ซึ่งสัตว์จำนวนมากได้ฟังเสียงแล้วย่อมครั่นคร้าม<br>
  [๖๑๕] ข้าพเจ้าได้คาบดอกปทุมที่บานดีแล้ว<br>
  เข้าเฝ้าพระพุทธเจ้าผู้องอาจกว่านรชน<br>
  ได้บูชาพระพุทธเจ้าผู้เสด็จออกจากสมาธิ<br>
  [๖๑๖] ครั้งนั้น ข้าพเจ้าได้นมัสการพระพุทธเจ้า<br>
  ผู้ประเสริฐที่สุด ผู้สูงสุดแห่งนรชน ในทิศทั้ง ๔<br>
  ทำจิตของตนให้เลื่อมใส ได้บันลือสีหนาท<br>
  [๖๑๗] พระพุทธเจ้าพระนามว่าปทุมุตตระ<br>
  ผู้ทรงรู้แจ้งโลก ผู้สมควรรับเครื่องบูชา<br>
  ประทับนั่งบนอาสนะของพระองค์ ได้ตรัสพระคาถาเหล่านี้ว่า<br>
  [๖๑๘] เทวดาทั้งปวง พอทราบพระดำรัสของพระพุทธเจ้าแล้ว<br>
  ก็มาประชุมกันด้วยคิดว่า<br>
  พระพุทธเจ้าผู้ประเสริฐกว่าเจ้าลัทธิทั้งหลายเสด็จมาแล้ว<br>
  พวกเราจักฟังธรรมของพระองค์<br>
  [๖๑๙] พระพุทธเจ้าผู้เป็นพระมหามุนี<br>
  ผู้ทรงเป็นผู้นำสัตว์โลก ทรงเห็นกาลไกล<br>
  ทรงประกาศเสียงของข้าพเจ้าข้างหน้าของเทวดา<br>
  และมนุษย์เหล่านั้นผู้มีความร่าเริงว่า<br>
  [๖๒๐] เราจักพยากรณ์ผู้ที่ได้ถวายดอกปทุมนี้และได้บันลือสีหนาท<br>
  ท่านทั้งหลายจงฟังเรากล่าวเถิด<br>
  [๖๒๑] ในกัปที่ ๘ นับจากกัปนี้ไป<br>
  ผู้นั้นจักเกิดเป็นพระเจ้าจักรพรรดิ<br>
  สมบูรณ์ด้วยรัตนะ ๗ ประการ เป็นใหญ่ในทวีปทั้ง ๔<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙๔ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๘. ปิณโฑลภารทวาชเถราปทาน<br>
  [๖๒๒] จักครองความเป็นใหญ่ในแผ่นดินถึง ๖๔ ชาติ<br>
  จักเป็นพระเจ้าจักรพรรดิพระนามว่าปทุม ตามโคตร<br>
  มีพลานุภาพมาก<br>
  [๖๒๓] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๖๒๔] เมื่อพระผู้มีพระภาคพระนามว่าโคดมพระองค์นั้น<br>
  ทรงประกาศธรรมวินัย ผู้นี้จักเกิดเป็นบุตรของพราหมณ์<br>
  ออกจากตระกูลพราหมณ์แล้วบวชในขณะนั้น<br>
  [๖๒๕] เขามีจิตเด็ดเดี่ยวเพื่อบำเพ็ญเพียร<br>
  เป็นผู้สงบระงับ ไม่มีอุปธิ<br>
  กำหนดรู้อาสวะทั้งปวงเป็นผู้ไม่มีอาสวะแล้วนิพพาน<br>
  [๖๒๖] ณ เสนาสนะที่สงัด เว้นจากผู้คน พลุกพล่านด้วยเนื้อร้าย<br>
  เขากำหนดรู้อาสวะทั้งปวงเป็นผู้ไม่มีอาสวะแล้วนิพพาน<br>
  [๖๒๗] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระปิณโฑลภารทวาชเถระได้ภาษิตคาถาเหล่านี้ ด้วประการฉะนี้<br>
  ปิณโฑลภารทวาชเถราปทานที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙๕ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๙. ขทิรวนิยเรวตเถราปทาน<br>
  ๙. ขทิรวนิยเรวตเถราปทาน<br>
  ประวัติในอดีตชาติของพระขทิรวนิยเรวตเถระ<br>
  (พระขทิรวนิยเรวตเถระ เมื่อจะประกาศประวัติในอดีตชาติของตน จึงกล่าวว่า)<br>
  [๖๒๘] แม่น้ำภาคีรถี ไหลมาจากภูเขาหิมพานต์<br>
  ข้าพเจ้าเกิดเป็นนายเรือ อยู่ที่ท่าน้ำไม่ราบเรียบ<br>
  พาคนส่งข้ามฟากจากฝั่งโน้นมาฝั่งนี้<br>
  [๖๒๙] พระสัมมาสัมพุทธเจ้าพระนามว่าปทุมุตตระ<br>
  ผู้ทรงเป็นผู้นำ ผู้สูงสุดแห่งเทวดาและมนุษย์ทั้งหลาย<br>
  พร้อมกับพระขีณาสพ ๑๐๐,๐๐๐ รูป<br>
  ผู้ได้วสี จักข้ามกระแสแม่น้ำคงคา<br>
  [๖๓๐] ข้าพเจ้าได้นำเรือมาจอดรวมกันไว้จำนวนมาก<br>
  แล้วจัดประทุนที่นายช่างประกอบอย่างดีไว้บนเรือ<br>
  ต้อนรับพระสัมมาสัมพุทธเจ้าผู้องอาจกว่านรชน<br>
  [๖๓๑] พระสัมมาสัมพุทธเจ้าผู้ศาสดาได้เสด็จมาขึ้นเรือนั้นแล้ว<br>
  ประทับอยู่ท่ามกลางน้ำ ได้ตรัสพระคาถาเหล่านี้ว่า<br>
  [๖๓๒] นายเรือที่ได้พาพระสัมมาสัมพุทธเจ้า<br>
  และพระสงฆ์ผู้ไม่มีอาสวะส่งข้ามฟาก<br>
  จักรื่นรมย์อยู่ในเทวโลกด้วยจิตที่เลื่อมใสนั้น<br>
  [๖๓๓] วิมานที่บุญกรรมตกแต่งไว้อย่างดี<br>
  มีสัณฐานดุจเรือ จักเกิดขึ้นแก่ท่าน<br>
  จักมีหลังคาดอกไม้กั้นอยู่ในอากาศทุกเมื่อ<br>
  [๖๓๔] ในกัปที่ ๕๘ นายเรือผู้นี้<br>
  จักเป็นพระเจ้าจักรพรรดิพระนามว่าตารณะ<br>
  เป็นใหญ่ มีชัยชนะในทวีปทั้ง ๔<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙๖ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๙. ขทิรวนิยเรวตเถราปทาน<br>
  [๖๓๕] ในกัปที่ ๕๗ (นับจากกัปนี้ไป)<br>
  จักเกิดเป็นกษัตริย์พระนามว่าจัมพกะ<br>
  มีพลานุภาพมาก จักรุ่งเรืองดังดวงอาทิตย์อุทัย<br>
  [๖๓๖] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๖๓๗] นายเรือผู้นี้จุติจากสวรรค์ชั้นไตรทิพย์แล้วจักไปเกิดเป็นมนุษย์<br>
  เป็นบุตรของพราหมณ์มีนามว่าเรวตะ ตามโคตร<br>
  [๖๓๘] เขาถูกกุศลมูลตักเตือนแล้ว<br>
  จักออกจากเรือนไปบวชในศาสนา<br>
  ของพระผู้มีพระภาคพระนามว่าโคดม<br>
  [๖๓๙] หลังจากบวชแล้ว เขาจักประกอบความเพียร เจริญวิปัสสนา<br>
  กำหนดรู้อาสวะทั้งปวงเป็นผู้ไม่มีอาสวะแล้วนิพพาน<br>
  [๖๔๐] ข้าพเจ้ามีความเพียรสำหรับนำพาธุระ<br>
  เป็นความเพียรที่นำมาซึ่งธรรมเป็นแดนเกษมจากโยคะ<br>
  ข้าพเจ้าทรงร่างกายซึ่งมีในภพสุดท้าย<br>
  อยู่ในศาสนาของพระสัมมาสัมพุทธเจ้า<br>
  [๖๔๑] กรรมที่ข้าพเจ้าได้ทำไว้ใน ๑๐๐,๐๐๐ กัป<br>
  แสดงผลแก่ข้าพเจ้าแล้วในอัตภาพสุดท้ายนี้<br>
  ข้าพเจ้าหลุดพ้นดีแล้วดุจความเร็วแห่งลูกศรพ้นไปจากแล่ง<br>
  เผากิเลสทั้งหลายได้แล้ว<br>
  [๖๔๒] แต่นั้น พระมุนีผู้มีพระปัญญามาก<br>
  ทรงถึงที่สุดแห่งโลก(คือถึงความสิ้นทุกข์)<br>
  ได้ทอดพระเนตรเห็นข้าพเจ้าผู้ยินดีในป่า<br>
  จึงทรงตั้งข้าพเจ้าว่า เป็นผู้เลิศกว่าภิกษุผู้อยู่ป่าเป็นวัตร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙๗ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑๐. อานันทเถราปทาน<br>
  [๖๔๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระขทิรวนิยเรวตเถระได้ภาษิตคาถาเหล่านี้ ด้วยประการฉะนี้<br>
  ขทิรวนิยเรวตเถราปทานที่ ๙ จบ</p>
<p> ๑๐. อานันทเถราปทาน<br>
  ประวัติในอดีตชาติของพระอานนทเถระ<br>
  (พระอานนทเถระ เมื่อจะประกาศประวัติในอดีตชาติของตน จึงกล่าวว่า)<br>
  [๖๔๔] พระมหามุนีพระนามว่าปทุมุตตระ<br>
  เสด็จออกจากประตูอารามแล้ว<br>
  ทรงบันดาลฝนคืออมตธรรมให้ตก ให้มหาชนสงบเย็นแล้ว<br>
  [๖๔๕] พระขีณาสพ ๑๐๐,๐๐๐ รูปเหล่านั้น<br>
  ผู้เป็นนักปราชญ์ สำเร็จอภิญญา ๖ มีฤทธิ์มาก<br>
  แวดล้อมพระสัมมาสัมพุทธเจ้า ประดุจเงาติดตามพระองค์<br>
  [๖๔๖] ข้าพเจ้าได้นั่งกั้นเศวตฉัตรอันประเสริฐเลิศอยู่บนคอช้าง<br>
  เพราะได้เห็นพระสัมมาสัมพุทธเจ้าผู้มีพระรูปงดงาม<br>
  ข้าพเจ้าจึงเกิดความปีติยินดี<br>
  [๖๔๗] ข้าพเจ้าจึงลงจากคอช้างแล้วเข้าเฝ้า<br>
  พระสัมมาสัมพุทธเจ้า ผู้องอาจกว่านรชน<br>
  ข้าพเจ้าได้กั้นฉัตรแก้วของข้าพเจ้าถวายพระพุทธเจ้าผู้ประเสริฐที่สุด<br>
  [๖๔๘] พระผู้มีพระภาคพระนามว่าปทุมุตตระ<br>
  ผู้ทรงแสวงหาคุณยิ่งใหญ่ ทรงทราบความดำริของข้าพเจ้า<br>
  จึงทรงพักการแสดงธรรมกถาไว้แล้วได้ตรัสพระคาถาเหล่านี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙๘ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑๐. อานันทเถราปทาน<br>
  [๖๔๙] เราจักพยากรณ์ราชกุมาร<br>
  ผู้ที่ได้กั้นฉัตรอันประดับด้วยเครื่องอลังการทองนั้น<br>
  ท่านทั้งหลายจงฟังเรากล่าวเถิด<br>
  [๖๕๐] ราชกุมารนี้จุติจากมนุษยโลกนี้แล้ว<br>
  จักไปครองสวรรค์ชั้นดุสิต<br>
  มีเหล่านางเทพอัปสรห้อมล้อมเสวยสมบัติ<br>
  [๖๕๑] จักครองเทวสมบัติ ๓๔ ชาติ<br>
  จักเป็นพระเจ้าแผ่นดินครองแผ่นดิน ๑๐๘ ชาติ<br>
  [๖๕๒] จักเป็นพระเจ้าจักรพรรดิ ๕๘ ชาติ<br>
  จักครองความเป็นพระเจ้าประเทศราชอันไพบูลย์ในแผ่นดิน<br>
  [๖๕๓] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติในโลก<br>
  [๖๕๔] ราชกุมารนี้จักเป็นพระญาติของพระสัมมาสัมพุทธเจ้า<br>
  ผู้เป็นธงชัยแห่งศากยะตระกูล มีนามว่าอานนท์<br>
  เป็นอุปัฏฐากของพระพุทธเจ้าผู้แสวงหาคุณอันยิ่งใหญ่<br>
  [๖๕๕] มีความเพียร มีปัญญารักษาตน เฉลียวฉลาดในพาหุสัจจะ<br>
  ประพฤติถ่อมตน ไม่แข็งกระด้าง<br>
  เป็นผู้ทรงไว้ซึ่งปาฐะทั้งปวง<br>
  [๖๕๖] พระอานนท์นั้นมีจิตเด็ดเดี่ยวบำเพ็ญเพียร<br>
  เป็นผู้สงบระงับ ไม่มีอุปธิ<br>
  กำหนดรู้อาสวะทั้งปวงเป็นผู้ไม่มีอาสวะแล้วนิพพาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๙๙ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] ๓. เถราปทาน ๑๐. อานันทเถราปทาน<br>
  [๖๕๗] ช้างกุญชรเกิดในป่า เป็นช้างตระกูลมาตังคะ<br>
  เสื่อมกำลังเมื่ออายุ ๖๐ ปี ตกมัน ๓ แห่ง<br>
  มีงางอนงาม๑ ควรเป็นราชพาหนะ๒ ฉันใด<br>
  [๖๕๘] แม้บัณฑิตหลายแสนรูปก็ฉันนั้น มีฤทธิ์มาก<br>
  ทั้งหมดเป็นพระอรหันต์ผู้ประเสริฐของพระพุทธเจ้าผู้ประเสริฐ<br>
  ท่านเหล่านั้นไม่เป็นเช่นนั้น ในการตัดสินใจ<br>
  [๖๕๙] ข้าพเจ้าเป็นผู้มีจิตเลื่อมใสมีใจยินดีนอบน้อม<br>
  ทั้งในปฐมยาม มัชฌิมยาม และปัจฉิมยาม<br>
  เป็นอุปัฏฐากพระพุทธเจ้าผู้ประเสริฐที่สุด<br>
  [๖๖๐] ข้าพเจ้ามีความเพียร มีปัญญารักษาตน มีสติสัมปชัญญะ<br>
  บรรลุโสดาปัตติผล เฉลียวฉลาดในเสขภูมิ<br>
  [๖๖๑] ในกัปที่ ๑๐๐,๐๐๐ นับจากกัปนี้ไป<br>
  ข้าพเจ้าได้สร้างกรรมใดไว้<br>
  ข้าพเจ้าได้บรรลุถึงภูมิแห่งกรรมนั้นแล้ว<br>
  ศรัทธาที่ตั้งมั่นแล้วมีผลมาก<br>
  [๖๖๒] การที่ข้าพเจ้าได้มาในสำนักของพระพุทธเจ้าผู้ประเสริฐที่สุด<br>
  เป็นการมาดีแล้วโดยแท้<br>
  วิชชา ๓ ข้าพเจ้าได้บรรลุแล้วโดยลำดับ<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว<br>
  [๖๖๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอานนทเถระได้ภาษิตคาถาเหล่านี้ ด้วยประการฉะนี้<br>
  อานนทเถราปทานที่ ๑๐ จบ<br>
  อปทาน พุทธวรรคที่ ๑ จบบริบูรณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐๐ }</span></p><hr><p>
  พระสุตตันตปิฎก ขุททกนิกาย อปทาน [๑. พุทธวรรค] รวมอปทานที่มีในวรรค<br>
  รวมอปทานที่มีในวรรคนี้ คือ<br>
  <br>
   ๑. พุทธาปทาน   ๒. ปัจเจกพุทธาปทาน<br>
   ๓. สารีปุตตเถราปทาน  ๔. มหาโมคคัลลานเถราปทาน<br>
   ๕. มหากัสสปเถราปทาน  ๖. อนุรุทธเถราปทาน<br>
   ๗. ปุณณมันตาณีปุตตเถราปทาน  ๘. อุปาลิเถราปทาน<br>
   ๙. อัญญาโกณฑัญญเถราปทาน ๑๐. ปิณโฑลภารทวาชเถราปทาน<br>
   ๑๑. ขทิรวนิยเรวตเถราปทาน ๑๒. อานันทเถราปทาน<br>
  <br>
  รวบรวมคาถาไว้ทั้งหมดได้ ๖๕๐ คาถา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐๑ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๑. สีหาสนทายกเถราปทาน<br>
  ๒. สีหาสนิยวรรค<br>
  หมวดว่าด้วยการถวายแท่นสีหาสน์เป็นต้น<br>
  ๑. สีหาสนทายกเถราปทาน<br>
  ประวัติในอดีตชาติของพระสีหาสนทายกเถระ<br>
  (พระสีหาสนทายกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑] เมื่อพระผู้มีพระภาคพระนามว่าสิทธัตถะ<br>
  ผู้ทรงเป็นที่พึ่งของสัตว์โลก<br>
  ผู้สูงสุดแห่งเทวดาและมนุษย์ เสด็จดับขันธปรินิพพานแล้ว<br>
  เมื่อปาพจน์๑ แผ่กว้างออกไป<br>
  เมื่อศาสนาอันมหาชนรู้กันแล้ว<br>
  [๒] ข้าพเจ้ามีจิตเลื่อมใส มีใจยินดีได้ทำพระแท่นสีหาสน์๒<br>
  ครั้นทำเสร็จแล้วได้ทำตั่งสำหรับรองพระบาทถวาย<br>
  [๓] ในฤดูฝน ข้าพเจ้าได้สร้างเรือนคลุมบนพระแท่นสีหาสน์นั้น<br>
  ด้วยจิตที่เลื่อมใสนั้น ข้าพเจ้าจึงได้ไปบังเกิดยังสวรรค์ชั้นดุสิต<br>
  [๔] บุญกรรมได้สร้างวิมานยาว ๒๔ โยชน์<br>
  กว้าง ๑๔ โยชน์ไว้อย่างดีในขณะนั้นเพื่อข้าพเจ้า<br>
  [๕] นางเทพกัญญา ๗,๐๐๐ นาง แวดล้อมข้าพเจ้าอยู่ทุกเมื่อ<br>
  บุญกรรมได้เนรมิตบัลลังก์ทองไว้อย่างดีในวิมาน<br>
  [๖] ยานคือช้าง ยานคือม้า ซึ่งเป็นยานทิพย์<br>
  ได้รับการจัดเตรียมไว้แล้ว<br>
  ปราสาทและวอก็บังเกิดขึ้นตามต้องการ<br><br>เชิงอรรถ :<br>
  ๑ ปาพจน์ หมายถึงปิฎก ๓ (คือวินัยปิฎก สุตตันตปิฎก และอภิธรรมปิฎก) (ขุ.อป.อ.
  ๒/๑/๒)<br>
  ๒ พระแท่นสีหาสน์ หมายถึงอาสนะอย่างดี (ขุ.อป.อ. ๒/๑๒๙/๓๕) เป็นอาสนะของพระผู้มีพระภาคผู้องอาจ<br>
  ดุจสีหะ เป็นอาสนะที่ประดับด้วยของมีค่า เช่น เงิน และทองเป็นต้น (ขุ.อป.อ. ๒/๒๑/๒๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐๒ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๑. สีหาสนทายกเถราปทาน<br>
  [๗] บัลลังก์แก้วมณีและบัลลังก์ไม้แก่นชนิดอื่นอีกจำนวนมาก<br>
  ทั้งหมดบังเกิดขึ้นเพื่อข้าพเจ้า<br>
  นี้เป็นผลของการถวายพระแท่นสีหาสน์<br>
  [๘] ข้าพเจ้าสวมเขียงเท้าซึ่งทำด้วยทองคำ<br>
  เงิน แก้วผลึก และแก้วไพฑูรย์<br>
  นี้เป็นผลของการถวายตั่งสำหรับรองพระบาท<br>
  [๙] ในกัปที่ ๙๔ นับจากกัปนี้ไป<br>
  ข้าพเจ้าได้ทำกรรมไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งบุญกรรม<br>
  [๑๐] ในกัปที่ ๗๓ นับจากกัปนี้ไป<br>
  ข้าพเจ้าได้เป็นพระเจ้าจักรพรรดิ ๓ ชาติ<br>
  มีพระนามว่าอินทะ<br>
  ในกัปที่ ๗๒ นับจากกัปนี้ไป<br>
  ข้าพเจ้าได้เป็นพระเจ้าจักรพรรดิ ๓ ชาติ<br>
  มีพระนามว่าสุมนะ<br>
  [๑๑] ในกัปที่ ๗๐ ถ้วนนับจากกัปนี้ไป<br>
  ข้าพเจ้าได้เป็นพระเจ้าจักรพรรดิ ๓ ชาติ<br>
  มีพระนามว่าวรุณะ<br>
  สมบูรณ์ด้วยรัตนะ ๗ ประการ ทรงเป็นใหญ่ในทวีปทั้ง ๔<br>
  [๑๒] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านสีหาสนทายกเถระได้ภาษิตคาถาเหล่านี้ด้วยประการฉะนี้<br>
  สีหาสนทายกเถราปทานที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐๓ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๒. เอกถัมภิกเถราปทาน<br>
  ๒. เอกถัมภิกเถราปทาน<br>
  ประวัติในอดีตชาติของพระเอกถัมภิกเถระ<br>
  (พระเอกถัมภิกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๓] พระผู้มีพระภาคพระนามว่าสิทธัตถะ<br>
  มีคณะอุบาสกหมู่ใหญ่ และอุบาสกเหล่านั้น<br>
  ถึงพระพุทธเจ้าว่าเป็นที่พึ่ง เชื่อฟังพระตถาคต<br>
  [๑๔] อุบาสกทั้งหมดมาประชุมปรึกษาหารือกัน<br>
  จะสร้างศาลาโรงฉันถวายพระศาสดา<br>
  แต่ยังหาเสาอีกหนึ่งต้นไม่ได้<br>
  จึงเที่ยวแสวงหาในป่าใหญ่<br>
  [๑๕] ข้าพเจ้าได้พบอุบาสกเหล่านั้นในป่า<br>
  จึงเข้าไปหาคณะอุบาสกแล้วยกมือไหว้<br>
  ได้สอบถามคณะอุบาสกในครั้งนั้น<br>
  [๑๖] หมู่อุบาสกผู้มีศีลที่ข้าพเจ้าถามได้ชี้แจงให้ข้าพเจ้าทราบว่า<br>
  พวกเราต้องการจะสร้างศาลาโรงฉัน<br>
  แต่ยังหาเสาอีกหนึ่งต้นไม่ได้<br>
  [๑๗] (ข้าพเจ้าจึงกล่าวว่า) ท่านทั้งหลาย<br>
  จงให้เสาต้นหนึ่ง(เป็นภาระ)ของข้าพเจ้า<br>
  ข้าพเจ้าจักถวายพระศาสดา ข้าพเจ้าจักนำเสามาให้<br>
  ท่านทั้งหลายไม่ต้องขวนขวายหรอก<br>
  [๑๘] อุบาสกเหล่านั้นเลื่อมใส พอใจ<br>
  ให้เสาแก่ข้าพเจ้า แล้วกลับจากที่นั้นไปเรือนของตน<br>
  [๑๙] เมื่อคณะอุบาสกไปได้ไม่นาน<br>
  ข้าพเจ้าจึงได้ถวายเสา มีจิตร่าเริง เบิกบาน<br>
  ได้ยกเสานั้น เป็นต้นที่หนึ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐๔ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๒. เอกถัมภิกเถราปทาน<br>
  [๒๐] ด้วยจิตที่เลื่อมใสนั้น ข้าพเจ้าได้เกิดยังวิมาน<br>
  วิมานของข้าพเจ้าสูงตระหง่านถึง ๗ ชั้น<br>
  [๒๑] เมื่อกลองตีดังกระหึ่มอยู่<br>
  ข้าพเจ้าได้รับการบำเรออยู่ทุกเมื่อ<br>
  ในกัปที่ ๕๕ ข้าพเจ้าได้เป็นพระราชามีนามว่ายโสธระ<br>
  [๒๒] แม้ในสถานที่นั้น วิมานของข้าพเจ้าก็สูงตระหง่านถึง ๗ ชั้น<br>
  ประกอบด้วยเรือนยอดอย่างดี มีเสาต้นเดียวน่ารื่นรมย์ใจ<br>
  [๒๓] ในกัปที่ ๒๑ (นับจากกัปนี้ไป)<br>
  ข้าพเจ้าได้เกิดเป็นกษัตริย์มีนามว่าอุเทน<br>
  แม้ในสถานที่นั้น วิมานของข้าพเจ้าก็สูงตระหง่านถึง ๗ ชั้น<br>
  [๒๔] ข้าพเจ้าเกิดในกำเนิดใด ๆ<br>
  คือจะเกิดเป็นเทวดาหรือมนุษย์ก็ตาม<br>
  ข้าพเจ้าก็ได้เสวยความสุขนั้นทั้งหมด<br>
  นี้เป็นผลแห่งการถวายเสาต้นหนึ่ง<br>
  [๒๕] ในกัปที่ ๙๔ นับจากกัปนี้ไป<br>
  ข้าพเจ้าได้ถวายเสาไว้ ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายเสาต้นหนึ่ง<br>
  [๒๖] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระเอกถัมภิกเถระได้ภาษิตคาถาเหล่านี้ ด้วยประการฉะนี้<br>
  เอกถัมภิกเถราปทานที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐๕ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๓. นันทเถราปทาน<br>
  ๓. นันทเถราปทาน<br>
  ประวัติในอดีตชาติของพระนันทเถระ<br>
  (พระนันทเถระ เมื่อจะประกาศประวัติในอดีตชาติของตน จึงกล่าวว่า)<br>
  [๒๗] ข้าพเจ้าได้ถวายผ้าเปลือกไม้แด่พระผู้มีพระภาค<br>
  พระนามว่าปทุมุตตระ ผู้เจริญที่สุดในโลก ผู้คงที่<br>
  ผู้เป็นพระสยัมภู ทรงแสวงหาคุณอันยิ่งใหญ่<br>
  [๒๘] พระพุทธเจ้าผู้ทรงเป็นผู้นำซึ่งรุ่งเรืองสูงสุด<br>
  ทรงพยากรณ์ข้าพเจ้านั้นว่า<br>
  ด้วยการถวายผ้านี้ ท่านจักเป็นผู้มีผิวพรรณดังทอง<br>
  [๒๙] ท่านจักได้เสวยสมบัติทั้ง ๒<br>
  ถูกกุศลมูลตักเตือนแล้ว<br>
  จักไปเกิดเป็นพระอนุชา<br>
  ของพระผู้มีพระภาคทรงพระนามว่าโคดม<br>
  [๓๐] ท่านมีปกติสุขสบายถูกราคะทำให้กำหนัด<br>
  ประกอบด้วยความกำหนัดในกามคุณ<br>
  ถูกพระพุทธเจ้าทรงตักเตือนแล้วว่า<br>
  เพราะเหตุนั้นเธอจักบวชหรือ<br>
  [๓๑] ท่านครั้นออกบวชในศาสนา<br>
  ของพระผู้มีพระภาคพระนามว่าโคดมนั้น<br>
  ถูกกุศลมูลตักเตือนแล้ว<br>
  กำหนดรู้อาสวะทั้งปวง เป็นผู้ไม่มีอาสวะแล้วนิพพาน<br>
  [๓๒] ในกัปที่ ๑,๑๐๐ (นับจากกัปนี้ไป)<br>
  ได้เป็นพระเจ้าจักรพรรดิ ๔ ชาติ<br>
  มีพระนามว่าเจฬะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐๖ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๔. จูฬปันถกเถราปทาน<br>
  ในกัปที่ ๖๐,๐๐๐ (นับจากกัปนี้ไป)<br>
  ได้เป็นพระเจ้าจักรพรรดิ ๔ ชาติ<br>
  มีพระนามว่าอุปเจละ<br>
  [๓๓] ในกัปที่ ๑,๐๐๕ (นับจากกัปนี้ไป)<br>
  ได้เป็นพระเจ้าจักรพรรดิ ๔ ชาติ มีพระนามว่าเจฬะ<br>
  สมบูรณ์ด้วยรัตนะ ๗ ประการ ทรงเป็นใหญ่ในทวีปทั้ง ๔<br>
  [๓๔] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระนันทเถระได้ภาษิตคาถาเหล่านี้ ด้วยประการฉะนี้<br>
  นันทเถราปทานที่ ๓ จบ</p>
<p> ๔. จูฬปันถกเถราปทาน<br>
  ประวัติในอดีตชาติของพระจูฬปันถกเถระ<br>
  (พระจูฬปันถกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๓๕] พระชินเจ้าพระนามว่าปทุมุตตระ<br>
  ผู้สมควรรับเครื่องบูชา พระองค์เสด็จหลีกออกจากหมู่คณะ<br>
  ไปอาศัยอยู่ที่ภูเขาหิมพานต์ ในครั้งนั้น<br>
  [๓๖] ครั้งนั้น แม้ข้าพเจ้าก็อยู่ในอาศรมใกล้ภูเขาหิมพานต์<br>
  ได้เข้าเฝ้าพระผู้มีพระภาค ผู้มีความเพียรมาก<br>
  ผู้ทรงเป็นผู้นำสัตว์โลก ซึ่งเสด็จมาไม่นาน<br>
  [๓๗] ข้าพเจ้าถือร่มดอกไม้เข้าเฝ้าพระผู้มีพระภาค<br>
  ผู้องอาจกว่านรชน ข้าพเจ้าได้ทำอันตราย(รบกวนสมาธิ)<br>
  ต่อพระผู้มีพระภาคผู้กำลังเข้าสมาธิ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐๗ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๔. จูฬปันถกเถราปทาน<br>
  [๓๘] ข้าพเจ้าใช้มือทั้ง ๒ ประคองร่มดอกไม้แล้ว<br>
  ได้ถวายพระผู้มีพระภาค<br>
  พระผู้มีพระภาคมหามุนีพระนามว่าปทุมุตตระทรงรับแล้ว<br>
  [๓๙] เทวดาเหล่านั้นทั้งหมดมีใจยินดี<br>
  พากันเข้าไปยังป่าหิมพานต์ ส่งเสียงสาธุการว่า<br>
  พระผู้มีพระภาคผู้มีพระจักษุ จักทรงอนุโมทนา<br>
  [๔๐] ครั้นแล้ว เทวดาเหล่านั้น<br>
  ได้เข้าเฝ้าพระผู้มีพระภาค ผู้สูงสุดแห่งนรชน<br>
  ขณะเมื่อข้าพเจ้ากั้นร่มดอกบัวชั้นดีเยี่ยมอยู่ในอากาศ<br>
  [๔๑] (พระผู้มีพระภาคพระนามว่าปทุมุตตระตรัสว่า)<br>
  เราจักพยากรณ์ดาบสผู้ที่ประคองร่มดอกบัวร้อยกลีบถวายเรา<br>
  ท่านทั้งหลายจงฟังเรากล่าว<br>
  [๔๒] ดาบสนี้จักครองเทวสมบัติ ๒๕ กัป<br>
  จักเป็นพระเจ้าจักรพรรดิ ๓๔ ชาติ<br>
  [๔๓] เขาเวียนว่ายตายเกิดอยู่ในกำเนิดใด ๆ<br>
  คือจะเกิดเป็นเทวดาหรือมนุษย์ก็ตาม<br>
  ในกำเนิดนั้นดอกบัวก็จักกั้นอยู่เบื้องบนเขาผู้นั่งหรือยืนอยู่กลางแจ้ง<br>
  [๔๔] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๔๕] เมื่อพระศาสดาทรงประกาศธรรมวินัยแล้ว<br>
  ดาบสนี้จักเกิดเป็นมนุษย์<br>
  เป็นผู้สูงสุดในการแปลงกายได้ดังใจนึก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐๘ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๔. จูฬปันถกเถราปทาน<br>
  [๔๖] จักมีชายหนุ่มสองพี่น้องชื่อว่าปันถกะ ทั้ง ๒ คน<br>
  ครั้นได้บรรลุประโยชน์อย่างสูงสุดแล้ว๑<br>
  จักทำให้ศาสนารุ่งเรือง<br>
  [๔๗] ข้าพเจ้านั้นอายุได้ ๑๘ ปี บวชเป็นบรรพชิต<br>
  ยังไม่สำเร็จคุณวิเศษในศาสนาของพระผู้มีพระภาคผู้ศากยบุตร<br>
  [๔๘] ข้าพเจ้าโง่เขลา เพราะเคยดูหมิ่นผู้อื่น<br>
  พระพี่ชายจึงขับไล่ข้าพเจ้าว่าจงกลับไปบ้านของตนเดี๋ยวนี้<br>
  [๔๙] ข้าพเจ้านั้นถูกขับไล่แล้วเสียใจ<br>
  ยืนอยู่ที่ซุ้มประตูสังฆาราม<br>
  หมดอาลัยในความเป็นสมณะ<br>
  [๕๐] ลำดับนั้น พระศาสดาได้เสด็จมายังสถานที่นั้น<br>
  ทรงลูบศีรษะข้าพเจ้า ทรงจูงแขนข้าพเจ้าพาเข้าสู่สังฆาราม<br>
  [๕๑] พระศาสดาได้ประทานผ้าสำหรับเช็ดเท้าให้ข้าพเจ้า<br>
  ด้วยความอนุเคราะห์แล้วตรัสว่า<br>
  เธอจงอธิษฐานผ้าสะอาดอย่างนี้<br>
  ข้าพเจ้าได้อธิษฐาน ณ ที่สมควร<br>
  [๕๒] ข้าพเจ้าใช้มือทั้ง ๒ จับผ้าผืนนั้นแล้วระลึกถึงดอกบัว<br>
  จิตของข้าพเจ้าก็น้อมไปในดอกบัวนั้น<br>
  ข้าพเจ้าจึงได้บรรลุอรหัตตผล<br>
  [๕๓] ข้าพเจ้าถึงความสำเร็จในการแปลงกายทั้งหลาย<br>
  ได้ดังใจนึกในที่ทุกสถาน<br>
  กำหนดรู้อาสวะทั้งปวงแล้วอยู่อย่างผู้ไม่มีอาสวะ<br><br>เชิงอรรถ :<br>
  ๑ ประโยชน์อย่างสูงสุด ในที่นี้หมายถึงพระนิพพาน (ขุ.อป.อ. ๑/๓๐๘/๒๘๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๐๙ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๕. ปิลินทวัจฉเถราปทาน<br>
  [๕๔] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระจูฬปันถกเถระได้ภาษิตคาถาเหล่านี้ ด้วยประการฉะนี้<br>
  จูฬปันถกเถราปทานที่ ๔ จบ</p>
<p> ๕. ปิลินทวัจฉเถราปทาน<br>
  ประวัติในอดีตชาติของพระปิลินทวัจฉเถระ<br>
  (พระปิลินทวัจฉเถระ เมื่อจะประกาศประวัติในอดีตชาติของตน จึงกล่าวว่า)<br>
  [๕๕] เมื่อพระผู้มีพระภาคพระนามว่าสุเมธะ<br>
  ผู้ทรงเป็นที่พึ่งของสัตว์โลก ทรงเป็นบุคคลผู้เลิศ<br>
  เสด็จดับขันธปรินิพพานแล้ว<br>
  ข้าพเจ้ามีจิตเลื่อมใส มีใจยินดีได้ทำการบูชาพระสถูป<br>
  [๕๖] ในสมาคมนั้น พระขีณาสพเหล่าใดผู้ได้อภิญญา ๖ มีฤทธิ์มาก<br>
  ข้าพเจ้าได้นิมนต์พระขีณาสพเหล่านั้นมา<br>
  แล้วทำสังฆภัตถวาย ณ สมาคมนั้น<br>
  [๕๗] ครั้งนั้น มีภิกษุอุปัฏฐากของพระผู้มีพระภาค<br>
  พระนามว่าสุเมธะ ภิกษุนั้นก็มีนามว่าสุเมธะ<br>
  ได้อนุโมทนา ในครั้งนั้น<br>
  [๕๘] ด้วยจิตที่เลื่อมใสนั้น ข้าพเจ้าได้เกิดในวิมาน<br>
  นางอัปสร ๘๖,๐๐๐ นาง รื่นรมย์กับข้าพเจ้า<br>
  [๕๙] นางอัปสรเหล่านั้น ประพฤติตามความต้องการ<br>
  ของข้าพเจ้าทุกอย่าง<br>
  ในทุกสมัย ข้าพเจ้าก็ได้ปกครองเทวดาเหล่าอื่น<br>
  นี้เป็นผลแห่งบุญกรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑๐ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๕. ปิลินทวัจฉเถราปทาน<br>
  [๖๐] ในกัปที่ ๒๕ (นับจากกัปนี้ไป)<br>
  ข้าพเจ้าได้เกิดเป็นพระเจ้าจักรพรรดิพระนามว่าวรุณะ<br>
  มีโภชนาหารสะอาดในครั้งนั้น<br>
  [๖๑] มนุษย์เหล่านั้นไม่ต้องหว่านพืช ไม่ต้องนำไถไปนา<br>
  บริโภคข้าวสาลีที่ไม่ต้องหุงด้วยฟืน<br>
  [๖๒] ข้าพเจ้าครั้นครองราชสมบัติในอัตภาพนั้น<br>
  ได้ไปเกิดเป็นเทวดาอีก<br>
  แม้ในครั้งนั้น โภคสมบัติเช่นนี้ก็ได้บังเกิดแก่ข้าพเจ้า<br>
  [๖๓] สัตว์ทั้งปวงทั้งที่เป็นมิตรหรือมิใช่มิตร<br>
  ย่อมไม่เบียดเบียนข้าพเจ้า<br>
  ข้าพเจ้าเป็นที่รักของสัตว์ทั้งปวง<br>
  นี้เป็นผลแห่งบุญกรรม<br>
  [๖๔] ในกัปที่ ๓๐,๐๐๐ (นับจากกัปนี้ไป)<br>
  ข้าพเจ้าได้ถวายทานไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการไล้ทาของหอม<br>
  [๖๕] ในภัทรกัปนี้ ข้าพเจ้าได้เป็นพระเจ้าจักรพรรดิ ๑ ชาติ<br>
  เป็นใหญ่กว่าชน เป็นผู้มีพลานุภาพมาก<br>
  [๖๖] ข้าพเจ้านั้น ตั้งมั่นในศีล ๕<br>
  ได้พาหมู่ชนจำนวนมากให้ถึงสุคติ<br>
  ได้เป็นที่รักของเทวดาทั้งหลาย<br>
  [๖๗] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระปิลินทวัจฉเถระได้ภาษิตคาถาเหล่านี้ ด้วยประการฉะนี้<br>
  ปิลินทวัจฉเถราปทานที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑๑ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๖. ราหุลเถราปทาน<br>
  ๖. ราหุลเถราปทาน<br>
  ประวัติในอดีตชาติของพระราหุลเถระ<br>
  (พระราหุลเถระ เมื่อจะประกาศประวัติในอดีตชาติของตน จึงกล่าวว่า)<br>
  [๖๘] ข้าพเจ้าได้ปูลาดกระจกบนปราสาท ๗ ชั้น<br>
  ถวายแด่พระผู้มีพระภาคพระนามว่าปทุมุตตระ<br>
  ผู้เจริญที่สุดในโลก ผู้คงที่<br>
  [๖๙] พระผู้มีพระภาคมหามุนี<br>
  ผู้เป็นใหญ่แห่งเทวดาและมนุษย์ ทรงองอาจกว่านรชน<br>
  คับคั่งไปด้วยพระขีณาสพ ๑,๐๐๐ รูป<br>
  ได้เสด็จเข้าไปยังพระคันธกุฎี<br>
  [๗๐] พระศาสดาผู้ทรงเป็นเทพยิ่งกว่าเทพ<br>
  ทรงองอาจกว่านรชน ทรงยังพระคันธกุฎีให้รุ่งเรือง<br>
  ประทับยืนในท่ามกลางหมู่ภิกษุได้ตรัสพระคาถาเหล่านี้ว่า<br>
  [๗๑] เราจักพยากรณ์อุบาสกผู้ทำที่นอนนี้ให้โชติช่วงแล้ว<br>
  ดุจกระจกเงาที่ปูลาดไว้อย่างดี<br>
  ท่านทั้งหลายจงฟังเรากล่าวเถิด<br>
  [๗๒] ปราสาททอง ปราสาทเงิน หรือปราสาทแก้วไพฑูรย์<br>
  อย่างใดอย่างหนึ่ง ที่น่าชอบใจ<br>
  จักบังเกิดแก่อุบาสกนั้น<br>
  [๗๓] อุบาสกนั้นจักเป็นจอมเทพ ครองเทวสมบัติ ๖๔ ชาติ<br>
  จักเป็นพระเจ้าจักรพรรดิติดต่อกัน ๑,๐๐๐ ชาติ<br>
  [๗๔] ในกัปที่ ๒๑ (นับจากกัปนี้ไป)<br>
  อุบาสกนั้นจักเป็นพระเจ้าจักรพรรดิพระนามว่าวิมละ<br>
  เป็นใหญ่มีชัยชนะในทวีปทั้ง ๔<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑๒ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๖. ราหุลเถราปทาน<br>
  [๗๕] มีกรุงนามว่าเรณุวดี<br>
  ยาว ๓๐๐ โยชน์ สี่เหลี่ยมจตุรัส<br>
  [๗๖] มีปราสาทชื่อว่าสุทัสสนะ วิสสุกรรมเทพบุตรเนรมิตให้<br>
  ประกอบด้วยเรือนยอดอย่างดี<br>
  ประดับประดาด้วยรัตนะ ๗ ประการ<br>
  [๗๗] กรุงนั้นไม่สงัดจากเสียง ๑๐ ประการ๑<br>
  พลุกพล่านด้วยพวกวิทยาธร<br>
  จักเป็นดุจเมืองสุทัสสนะของเหล่าเทวดา<br>
  [๗๘] พอเมื่อพระอาทิตย์ขึ้น กรุงนั้นก็เปล่งรัศมี<br>
  นครนั้นรุ่งเรืองเป็นนิตย์ แผ่ออกไป ๘ โยชน์ โดยรอบ<br>
  [๗๙] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๘๐] อุบาสกนั้นถูกกุศลมูลตักเตือนแล้วจักจุติจากสวรรค์ชั้นดุสิต<br>
  เกิดเป็นพระโอรสของพระผู้มีพระภาคพระนามว่าโคดม<br>
  [๘๑] ถ้าหากเขาจะพึงอยู่ครองเรือนก็จะพึงได้เป็นพระเจ้าจักรพรรดิ<br>
  แต่ข้อที่เขาผู้คงที่ จะยินดีในการอยู่ครองเรือนนั้น<br>
  ไม่ใช่ฐานะที่จะเป็นได้ (เป็นไปไม่ได้)<br>
  [๘๒] เขาจักต้องออกจากเรือนไปบวช มีข้อวัตรอันดี<br>
  จักสำเร็จเป็นพระอรหันต์โดยนามว่าราหุล<br>
  [๘๓] พระราหุลเป็นผู้มีปัญญารักษาตน สมบูรณ์ด้วยศีล<br>
  ดุจนกต้อยตีวิดรักษาฟองไข่ ดุจจามรีรักษาขนหาง<br>
  พระมหามุนีได้ทรงเห็นเราแล้ว<br><br>เชิงอรรถ :<br>
  ๑ เสียง ๑๐ ประการ ได้แก่ เสียงช้าง เสียงม้า เสียงรถ เสียงกลอง เสียงตะโพน เสียงพิณ
  เสียงขับร้อง<br>
  เสียงกังสดาล เสียงประโคมดนตรี และเสียงว่า ท่านทั้งหลายโปรดบริโภค ดื่ม เคี้ยวกิน
  (ที.ม. (แปล)<br>
  ๑๐/๒๔๑/๒๘๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑๓ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๗. อุปเสนวังคันตปุตตเถราปทาน<br>
  [๘๔] ข้าพเจ้ารู้ทั่วถึงธรรมของพระผู้มีพระภาคพระองค์นั้น<br>
  ยินดีอยู่ในศาสนา<br>
  กำหนดรู้อาสวะทั้งปวงแล้วอยู่อย่างผู้ไม่มีอาสวะ<br>
  [๘๕] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระราหุลเถระได้ภาษิตคาถาเหล่านี้ ด้วยประการฉะนี้<br>
  ราหุลเถราปทานที่ ๖ จบ</p>
<p> ๗. อุปเสนวังคันตปุตตเถราปทาน<br>
  ประวัติในอดีตชาติของพระอุปเสนวังคันตบุตรเถระ<br>
  (พระอุปเสนวังคันตบุตรเถระ เมื่อจะประกาศประวัติในอดีตชาติของตน จึง<br>
  กล่าวว่า)<br>
  [๘๖] ข้าพเจ้าได้เข้าเฝ้าพระผู้มีพระภาคพระนามว่าปทุมุตตระ<br>
  ผู้เจริญที่สุดในโลก ผู้องอาจกว่านรชน<br>
  ผู้สูงสุดแห่งนรชนพระองค์นั้น<br>
  ประทับนั่งอยู่ ณ เงื้อมเขา<br>
  [๘๗] ครั้งนั้น ข้าพเจ้าได้เห็นดอกกรรณิการ์กำลังบาน<br>
  จึงเด็ดขั้วดอกกรรณิการ์นั้นมาประดับฉัตรแล้ว<br>
  บูชาพระพุทธเจ้า<br>
  [๘๘] ข้าพเจ้าได้ถวายอาหารบิณฑบาต เป็นข้าวสุกชั้นพิเศษ<br>
  จัดว่าเป็นโภชนะชั้นดี ได้นิมนต์สมณะ ๘ รูป<br>
  เป็น ๙ รูปรวมทั้งพระพุทธเจ้า ให้ฉัน ณ สถานที่วิเวกนั้น<br>
  [๘๙] พระผู้มีพระภาคผู้ทรงมีความเพียรมาก<br>
  ผู้เป็นพระสยัมภู ทรงเป็นบุคคลผู้เลิศ ทรงอนุโมทนาว่า<br>
  ด้วยการถวายฉัตรและการถวายข้าวสุกชั้นดีนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑๔ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๗. อุปเสนวังคันตปุตตเถราปทาน<br>
  [๙๐] ด้วยจิตที่เลื่อมใสนั้น ท่านจักได้เสวยสมบัติ<br>
  เขาจักเป็นจอมเทพ ครองเทวสมบัติ ๓๖ ชาติ<br>
  [๙๑] จักเป็นพระเจ้าจักรพรรดิ ๒๑ ชาติ<br>
  จักเป็นพระเจ้าประเทศราชอันไพบูลย์นับชาติไม่ถ้วน<br>
  [๙๒] เหล่าบัณฑิต เรียกผู้มีปัญญาเหมือนแผ่นดิน<br>
  มีปัญญาดีว่าสุเมธะ<br>
  ในกัปที่ ๑๐๐,๐๐๐ (นับจากกัปนี้ไป)<br>
  ผู้นั้นจักสมภพในราชตระกูลโอกกากราช<br>
  [๙๓] ผู้นั้นจักเป็นพระพุทธเจ้าพระนามว่าโคดม ตามพระโคตร<br>
  เมื่อศาสนารุ่งเรืองอยู่ เขาจักไปเกิดเป็นมนุษย์๑<br>
  [๙๔] จักมีนามว่าอุปเสนะ เป็นสาวกของพระศาสดา<br>
  จักดำรงอยู่ในตำแหน่งอันเลิศ<br>
  เพราะเป็นผู้ทำให้ประชาชนรอบด้านเลื่อมใส<br>
  [๙๕] อัตภาพสุดท้ายของข้าพเจ้ายังเป็นไปอยู่<br>
  ภพทั้งปวงข้าพเจ้าก็ถอนได้แล้ว<br>
  ข้าพเจ้าชนะมารพร้อมทั้งพาหนะ(คือเสนามาร)แล้ว<br>
  ทรงร่างกายซึ่งมีในภพสุดท้ายอยู่<br>
  [๙๖] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอุปเสนวังคันตบุตรเถระได้ภาษิตคาถาเหล่านี้ ด้วยประการ<br>
  ฉะนี้<br>
  อุปเสนวังคันตปุตตเถราปทานที่ ๗ จบ<br>
  ภาณวารที่ ๓ จบ<br><br>เชิงอรรถ :<br>
  ๑ คาถาที่ ๙๒-๙๓ แปลตามฉบับพม่าและ ขุ.เถร.อ. ๒/๒๒๕, ดูข้อ ๑๐๕ ถัดไปด้วย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑๕ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๘. รัฏฐปาลเถราปทาน<br>
  ๘. รัฏฐปาลเถราปทาน<br>
  ประวัติในอดีตชาติของพระรัฏฐบาลเถระ<br>
  (พระรัฏฐบาลเถระ เมื่อจะประกาศประวัติในอดีตชาติของตน จึงกล่าวว่า)<br>
  [๙๗] ช้างเชือกประเสริฐ<br>
  มีงางอนงาม ควรเป็นพระราชพาหนะ<br>
  ข้าพเจ้าถวายแด่พระผู้มีพระภาคพระนามว่าปทุมุตตระ<br>
  ผู้เจริญที่สุดในโลก ผู้คงที่<br>
  [๙๘] ช้างนั้น เขากั้นเศวตฉัตรให้งดงาม<br>
  พร้อมทั้งหมอขมังเวท พร้อมทั้งนายควาญช้าง<br>
  ข้าพเจ้าให้ตีราคาช้างพร้อมทั้งสิ่งของนั้นทั้งหมดแล้ว<br>
  ได้ให้สร้างสังฆารามถวาย<br>
  [๙๙] ข้าพเจ้าได้ให้สร้างปราสาท ๕๔,๐๐๐ หลัง(ไว้ภายในวัด)<br>
  ได้บำเพ็ญทานดังห้วงน้ำใหญ่แล้วมอบถวายแด่พระผู้มีพระภาค<br>
  ผู้แสวงหาคุณอันยิ่งใหญ่<br>
  [๑๐๐] พระผู้มีพระภาคผู้มีความเพียรมาก ผู้เป็นพระสยัมภู<br>
  ทรงเป็นบุคคลผู้เลิศ ทรงอนุโมทนา<br>
  แสดงอมตบทให้ชนทั้งปวงร่าเริงอยู่<br>
  [๑๐๑] พระพุทธเจ้าผู้ทรงเป็นผู้นำซึ่งรุ่งเรืองสูงสุด<br>
  ทรงประกาศผลบุญที่ข้าพเจ้าทำแล้วนั้นให้ปรากฏโดยพิเศษ<br>
  ประทับนั่งในท่ามกลางหมู่ภิกษุแล้วได้ตรัสพระคาถาเหล่านี้ว่า<br>
  [๑๐๒] ท่านผู้นี้ได้ให้สร้างปราสาท ๕๔,๐๐๐ หลัง<br>
  เราจักกล่าววิบาก ท่านทั้งหลายจงฟังเรากล่าวเถิด<br>
  [๑๐๓] ผู้นี้จักมีเรือนยอด ๑๘,๐๐๐ หลัง และเรือนยอดเหล่านั้น<br>
  สร้างด้วยทองคำล้วน บังเกิดในวิมานสูงสุด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑๖ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๘. รัฏฐปาลเถราปทาน<br>
  [๑๐๔] ผู้นี้จักเป็นจอมเทพครองเทวสมบัติ ๕๐ ชาติ<br>
  และจักเป็นพระเจ้าจักรพรรดิ ๕๘ ชาติ<br>
  [๑๐๕] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๑๐๖] ผู้นี้ถูกกุศลมูลตักเตือนแล้วจักจุติจากเทวโลก<br>
  ไปบังเกิดในตระกูลที่เจริญ มีโภคสมบัติมาก ในขณะนั้น<br>
  [๑๐๗] ภายหลัง เขาถูกกุศลมูลตักเตือนแล้วจักบวช<br>
  มีนามว่ารัฏฐบาล เป็นสาวกของพระศาสดา<br>
  [๑๐๘] เขามีจิตเด็ดเดี่ยวเพื่อบำเพ็ญเพียร<br>
  เป็นผู้สงบระงับ ไม่มีอุปธิ<br>
  กำหนดรู้อาสวะทั้งปวง เป็นผู้ไม่มีอาสวะแล้วนิพพาน<br>
  [๑๐๙] ข้าพเจ้าลุกขึ้นแล้วสละโภคสมบัติออกบวช<br>
  ข้าพเจ้าไม่มีความรักในโภคสมบัติ ดุจในก้อนเขฬะ<br>
  [๑๑๐] ข้าพเจ้ามีความเพียรสำหรับนำพาธุระ<br>
  เป็นความเพียรที่นำมาซึ่งธรรมเป็นแดนเกษมจากโยคะ<br>
  ข้าพเจ้าทรงร่างกายซึ่งมีในภพสุดท้าย<br>
  อยู่ในศาสนาของพระสัมมาสัมพุทธเจ้า<br>
  [๑๑๑] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระรัฏฐบาลเถระได้ภาษิตคาถาเหล่านี้ ด้วยประการฉะนี้<br>
  รัฏฐปาลเถราปทานที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑๗ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๙. โสปากเถราปทาน<br>
  ๙. โสปากเถราปทาน<br>
  ประวัติในอดีตชาติของพระโสปากเถระ<br>
  (พระโสปากเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๑๒] พระผู้มีพระภาคพระนามว่าสิทธัตถะ<br>
  ได้เสด็จมายังสำนักของข้าพเจ้า<br>
  ผู้กำลังทำความสะอาดเงื้อมเขาอยู่ที่ภูเขาสูงเทือกประเสริฐ<br>
  [๑๑๓] ข้าพเจ้าเห็นพระพุทธเจ้าเสด็จเข้ามา<br>
  ปูลาดเครื่องปูลาด<br>
  ถวายอาสนะดอกไม้แด่พระพุทธเจ้าผู้เจริญที่สุดในโลก ผู้คงที่<br>
  [๑๑๔] พระผู้มีพระภาคพระนามว่าสิทธัตถะ<br>
  ผู้ทรงเป็นผู้นำสัตว์โลก ได้ประทับนั่งบนอาสนะดอกไม้แล้ว<br>
  ทรงทราบคติของข้าพเจ้าแล้วตรัสถึงสภาวะไม่เที่ยงว่า<br>
  [๑๑๕] สังขารทั้งหลายไม่เที่ยงหนอ มีความเกิดขึ้น<br>
  และความเสื่อมไปเป็นธรรมดา เกิดขึ้นแล้วย่อมดับไป<br>
  ความเข้าไปสงบสังขารเหล่านั้น๑เป็นความสุข<br>
  [๑๑๖] พระผู้มีพระภาคผู้ทรงรู้สิ่งทั้งปวง๒<br>
  ผู้เจริญที่สุดในโลก ผู้องอาจกว่านรชน ทรงเป็นนักปราชญ์<br>
  ครั้นตรัสดังนี้แล้วได้เสด็จเหาะขึ้นไปบนท้องฟ้าดังพญาหงส์<br>
  [๑๑๗] ข้าพเจ้าละทิฏฐิของตนแล้ว เจริญอนิจจสัญญา<br>
  (กำหนดหมายความไม่เที่ยงแห่งสังขาร)<br>
  ครั้นเจริญอนิจจสัญญาได้วันเดียว ก็สิ้นชีวิต ณ ที่นั้นเอง<br><br>เชิงอรรถ :<br>
  ๑ ความเข้าไปสงบสังขารเหล่านั้น ในที่นี้หมายถึงนิพพาน (ขุ.อป.อ. ๒/๑๑๕/๓๓)<br>
  ๒ สิ่งทั้งปวง ในที่นี้หมายถึงธรรมทั้งหมด (ขุ.อป.อ. ๒/๑๑๖/๓๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑๘ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๑๐. สุมังคลเถราปทาน<br>
  [๑๑๘] ข้าพเจ้าเสวยสมบัติทั้ง ๒ แล้ว ถูกกุศลมูลตักเตือน<br>
  มาถึงภพสุดท้ายได้เกิดในตระกูลพ่อครัว<br>
  [๑๑๙] ข้าพเจ้าออกจากเรือนบวชเป็นบรรพชิต<br>
  มีอายุ ๗ ขวบก็ได้บรรลุอรหัตตผล<br>
  [๑๒๐] ข้าพเจ้าบำเพ็ญเพียรมีจิตเด็ดเดี่ยว ตั้งมั่นอยู่ในศีลด้วยดี<br>
  ให้พระผู้มีพระภาคผู้ประเสริฐยิ่งทรงพอพระทัยแล้วได้อุปสมบท<br>
  [๑๒๑] ในกัปที่ ๙๔ นับจากกัปนี้ไป<br>
  ข้าพเจ้าได้ทำกรรมไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายอาสนะดอกไม้<br>
  [๑๒๒] ในกัปที่ ๙๔ นับจากกัปนี้ไป<br>
  ข้าพเจ้าได้เจริญสัญญาไว้ครั้งนั้น เมื่อเจริญสัญญานั้นอยู่<br>
  ข้าพเจ้าได้บรรลุความสิ้นอาสวะแล้ว<br>
  [๑๒๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระโสปากเถระได้ภาษิตคาถาเหล่านี้ ด้วยประการฉะนี้<br>
  โสปากเถราปทานที่ ๙ จบ</p>
<p> ๑๐. สุมังคลเถราปทาน<br>
  ประวัติในอดีตชาติของพระสุมังคลเถระ<br>
  (พระสุมังคลเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๒๔] ข้าพเจ้าประสงค์จะถวายเครื่องบูชาสักการะ<br>
  จึงให้จัดเตรียมโภชนาหาร<br>
  ยืนต้อนรับพราหมณ์ทั้งหลายอยู่ที่โรงกว้างใหญ่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๑๙ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๑๐. สุมังคลเถราปทาน<br>
  [๑๒๕] ครั้งนั้น ข้าพเจ้าได้เห็นพระผู้มีพระภาคสัมมาสัมพุทธเจ้า<br>
  พระนามว่าปิยทัสสี ผู้มีพระยศยิ่งใหญ่<br>
  ผู้ทรงแนะนำสัตว์โลกทั้งปวงโดยวิเศษ<br>
  ผู้เป็นพระสยัมภู ทรงเป็นบุคคลผู้เลิศ<br>
  [๑๒๖] ผู้โชติช่วง มีหมู่สาวกห้อมล้อม<br>
  รุ่งเรืองดังดวงอาทิตย์เสด็จพุทธดำเนินไปที่ถนน<br>
  [๑๒๗] ข้าพเจ้าจึงประคองอัญชลี ทำจิตของตนให้เลื่อมใส<br>
  ทูลนิมนต์ด้วยใจเท่านั้นว่า<br>
  ขอเชิญพระมหามุนีเสด็จมาเถิด<br>
  [๑๒๘] พระศาสดาผู้ยอดเยี่ยมในโลก<br>
  ทรงทราบความดำริของข้าพเจ้าแล้ว<br>
  ได้เสด็จมายังประตูเรือนของข้าพเจ้า<br>
  พร้อมกับพระขีณาสพ ๑,๐๐๐ รูป<br>
  [๑๒๙] ข้าแต่พระองค์ผู้เป็นบุรุษอาชาไนย<br>
  ข้าพระองค์ขอนอบน้อมพระองค์<br>
  ข้าแต่พระองค์ผู้สูงสุดแห่งบุรุษ<br>
  ข้าพระองค์ขอนอบน้อมพระองค์<br>
  ขอเชิญเสด็จขึ้นปราสาท<br>
  ประทับนั่งบนอาสนะสูงสุดเถิด พระพุทธเจ้าข้า<br>
  [๑๓๐] พระผู้มีพระภาคผู้ทรงฝึกพระองค์แล้ว มีบริวารที่ฝึกแล้ว<br>
  ทรงข้ามพ้นแล้ว ประเสริฐกว่าเจ้าลัทธิทั้งหลาย<br>
  เสด็จขึ้นปราสาทแล้ว ประทับนั่งบนอาสนะที่ประเสริฐ<br>
  [๑๓๑] อามิสใดที่ข้าพเจ้าจัดเตรียมไว้ มีอยู่ในเรือนตน<br>
  ข้าพเจ้าเป็นผู้เลื่อมใสได้ถวายอามิสนั้น<br>
  แด่พระพุทธเจ้าด้วยมือทั้ง ๒ ของตน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒๐ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] ๑๐. สุมังคลเถราปทาน<br>
  [๑๓๒] ข้าพเจ้าเป็นผู้มีจิตเลื่อมใส มีใจยินดี เกิดโสมนัส<br>
  จึงประนมมือ นอบน้อมพระพุทธเจ้าผู้ประเสริฐที่สุดว่า<br>
  โอหนอ พระพุทธเจ้ายิ่งใหญ่จริงหนอ<br>
  [๑๓๓] บรรดาพระอริยบุคคล ๘ ผู้นั่งฉันอยู่<br>
  มีพระขีณาสพจำนวนมาก นี้คืออานุภาพของพระองค์<br>
  ข้าพระองค์ขอถึงพระองค์ว่าเป็นสรณะ<br>
  [๑๓๔] และพระผู้มีพระภาคพระนามว่าปิยทัสสี<br>
  ผู้เจริญที่สุดในโลก ทรงองอาจกว่านรชน<br>
  ประทับนั่งในท่ามกลางหมู่ภิกษุแล้วได้ตรัสพระคาถาเหล่านี้ว่า<br>
  [๑๓๕] เราจักพยากรณ์ผู้ที่ได้นิมนต์พระสงฆ์ผู้ซื่อตรง<br>
  มีจิตมั่นคงและพระตถาคตสัมมาสัมพุทธเจ้าให้ฉัน<br>
  ท่านทั้งหลายจงฟังเรากล่าวเถิด<br>
  [๑๓๖] ผู้นั้นจักครองเทวสมบัติ ๒๗ ชาติ<br>
  เขาจักพอใจกรรมของตน รื่นรมย์อยู่ในเทวโลก<br>
  [๑๓๗] ผู้นั้นจักเกิดเป็นพระเจ้าจักรพรรดิ ๑๘ ชาติ<br>
  จักเป็นพระเจ้าแผ่นดินครองแผ่นดิน ๕๐๐ ชาติ<br>
  [๑๓๘] กิเลสทั้งหลายอันข้าพเจ้าเข้าไปยังป่าดงทึบ<br>
  ที่เสือโคร่งอาศัยอยู่ ตั้งความเพียร เผาได้แล้ว<br>
  [๑๓๙] ในกัปที่ ๑๑๘ (นับจากกัปนี้ไป)<br>
  ข้าพเจ้าได้ถวายทานไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายภัตตาหาร<br>
  [๑๔๐] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระสุมังคลเถระได้ภาษิตคาถาเหล่านี้ ด้วยประการฉะนี้<br>
  สุมังคลเถราปทานที่ ๑๐ จบ<br>
  สีหาสนิยวรรคที่ ๒ จบบริบูรณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒๑ }</span></p><hr><p>
  พระสุตตันตปิฎก ขุททกนิกาย อปทาน [๒. สีหาสนิยวรรค] รวมอปทานที่มีในวรรค<br>
  รวมอปทานที่มีในวรรคนี้ คือ<br>
  <br>
   ๑. สีหาสนทายกเถราปทาน   ๒. เอกถัมภิกเถราปทาน<br>
   ๓. นันทเถราปทาน  ๔. จูฬปันถกเถราปทาน<br>
   ๕. ปิลินทวัจฉเถราปทาน  ๖. ราหุลเถราปทาน<br>
   ๗. อุปเสนวังคันตปุตตเถราปทาน  ๘. รัฏฐปาลเถราปทาน<br>
   ๙. โสปากเถราปทาน ๑๐. สุมังคลเถราปทาน<br>
  <br>
  ในวรรคที่ ๒ มี ๑๐ เรื่องเท่านั้น<br>
  ในวรรคนี้ท่านประกาศคาถาไว้ ๑๓๘ คาถา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒๒ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๑. สุภูติเถราปทาน<br>
  ๓. สุภูติวรรค<br>
  หมวดว่าด้วยเรื่องพระสุภูติเป็นต้น<br>
  ๑. สุภูติเถราปทาน<br>
  ประวัติในอดีตชาติของพระสุภูติเถระ<br>
  (พระสุภูติเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑] ในที่ไม่ไกลภูเขาหิมพานต์ มีภูเขาลูกหนึ่งชื่อว่านิสภะ<br>
  เขาสร้างอาศรมและบรรณศาลาไว้อย่างดีเพื่อข้าพเจ้า<br>
  [๒] ครั้งนั้น ข้าพเจ้าเป็นชฎิลมีนามว่าโกสิยะ<br>
  มีตบะแก่กล้า ผู้เดียว ไม่มีเพื่อน อยู่ที่ภูเขานิสภะ<br>
  [๓] ครั้งนั้น ข้าพเจ้ามิได้เก็บผลไม้ เหง้า และใบไม้ มากิน<br>
  ในครั้งนั้น ข้าพเจ้าอาศัยใบไม้เป็นต้นที่หล่นเองเท่านั้นเลี้ยงชีวิต<br>
  [๔] ข้าพเจ้าแม้ถึงจะสละชีวิตก็ไม่ทำอาชีวะให้กำเริบ<br>
  ย่อมทำจิตของตนให้ยินดี งดเว้นการแสวงหาที่ไม่สมควรเสีย๑<br>
  [๕] เมื่อใดจิตของข้าพเจ้าเกิดความกำหนัด<br>
  เมื่อนั้นข้าพเจ้าย่อมพิจารณาด้วยตนเอง<br>
  ข้าพเจ้ามีใจเด็ดเดี่ยวข่มจิตนั้นเสียว่า<br>
  [๖] เจ้ากำหนัดในอารมณ์ที่ชวนให้กำหนัด<br>
  ขัดเคืองในอารมณ์ที่ชวนให้ขัดเคือง<br>
  และหลงในอารมณ์ที่ชวนให้หลง<br>
  เพราะฉะนั้น เจ้าจงออกจากป่าไปเสียเถิด<br>
  [๗] ที่อยู่แห่งนี้เป็นที่อยู่ของท่านผู้บริสุทธิ์ ปราศจากมลทิน มีตบะ<br>
  เจ้าอย่าประทุษร้ายผู้บริสุทธิ์เลย จงออกจากป่าไปเสียเถิด<br><br>เชิงอรรถ :<br>
  ๑ การแสวงหาที่ไม่สมควร หมายถึงการแสวงหาที่ไม่สมควรมีเวชกรรมและทูตกรรมเป็นต้น
  (ขุ.อป.อ.<br>
  ๒/๔/๔๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒๓ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๑. สุภูติเถราปทาน<br>
  [๘] เจ้าจักเป็นผู้ครองเรือนได้บุตรในกาลใด<br>
  ในกาลนั้นเจ้าอย่าให้ล้มเหลวแม้ทั้ง ๒ อย่างนั้นเลย<br>
  จงออกจากป่าไปเสียเถิด<br>
  [๙] ฟืนเผาศพ ใช้ทำกิจอะไรในที่ไหน ๆ ก็ไม่ได้<br>
  ไม้นั้นเขาไม่ได้ถือกันว่า เป็นไม้ในบ้านหรือเป็นไม้ในป่า<br>
  และไม่ได้ถือกันว่า เป็นไม้ตามปกติ ฉันใด<br>
  [๑๐] เจ้าก็ฉันนั้น เปรียบเหมือนฟืนเผาศพ<br>
  ไม่ใช่คฤหัสถ์ ทั้งไม่ใช่สมณะ<br>
  วันนี้ เจ้าพ้นจากภาวะทั้ง ๒ จงออกจากป่าไปเสียเถิด<br>
  [๑๑] ข้อนี้พึงมีแก่เจ้าหรือหนอ<br>
  ใครจะรู้ข้อนี้ของเจ้า ใครจะนำธุระของเจ้าไปโดยเร็ว<br>
  เพราะเจ้ามากไปด้วยความเกียจคร้าน<br>
  [๑๒] วิญญูชนจักรังเกียจเจ้า<br>
  เหมือนชาวเมืองรังเกียจของไม่สะอาดฉะนั้น<br>
  ฤๅษีทั้งหลายจักฉุดเจ้ามาตักเตือนทุกเมื่อ<br>
  [๑๓] วิญญูชนจักประจานเจ้าว่า ล่วงละเมิดศาสนา<br>
  ก็เจ้าเมื่อไม่ได้การอยู่ร่วม จักเป็นอยู่อย่างไร<br>
  [๑๔] ช้างมีกำลัง เข้าไปหาช้างกุญชรซึ่งตกมัน ๓ แห่ง<br>
  เกิดในตระกูลช้างมาตังคะ เสื่อมกำลังในเวลามีอายุ ๖๐ ปีแล้ว<br>
  ขับออกจากโขลง<br>
  [๑๕] มันถูกขับออกจากโขลงแล้ว หาความสุขสำราญไม่ได้<br>
  เป็นสัตว์มีทุกข์ เศร้าใจ ซบเซา สั่นเทาอยู่ ฉันใด<br>
  [๑๖] ชฎิลทั้งหลายจักขับเจ้าผู้มีปัญญาทรามออก<br>
  เจ้าถูกชฎิลเหล่านั้นขับออกแล้ว<br>
  จักหาความสุขสำราญไม่ได้ ฉันนั้นเหมือนกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒๔ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๑. สุภูติเถราปทาน<br>
  [๑๗] เจ้าถูกลูกศรคือความเศร้าโศกเสียบแล้ว<br>
  ทั้งกลางวันและกลางคืน จักถูกความเร่าร้อนแผดเผา<br>
  เหมือนช้างถูกขับออกจากโขลง ฉะนั้น<br>
  [๑๘] ทองเก๊ ย่อมใช้ไม่ได้ในที่ไหน ๆ ฉันใด<br>
  เจ้าเสื่อมแล้วจากศีลก็จักใช้ในที่ไหน ๆ ไม่ได้ ฉันนั้น<br>
  [๑๙] แม้เจ้าอยู่ครองเรือน จักเป็นอยู่ได้อย่างไร<br>
  ทรัพย์ทั้งที่เป็นของมารดาและบิดาของเจ้าที่เก็บไว้ก็ไม่มี<br>
  [๒๐] เจ้าจักต้องทำการงานของตน ต้องอาบเหงื่อต่างน้ำ<br>
  จักเป็นอยู่ในเรือนอย่างนี้ เป็นการดีแก่เจ้าที่จะไม่ชอบมัน<br>
  [๒๑] ข้าพเจ้าห้ามใจที่หมักหมมด้วยสังกิเลสอย่างนี้ในที่นั้น<br>
  ได้กล่าวธรรมกถาต่าง ๆ ห้ามจิตจากความชั่ว<br>
  [๒๒] เมื่อข้าพเจ้าเป็นอยู่ด้วยความไม่ประมาทอย่างนี้<br>
  ข้าพเจ้าอยู่ในป่าใหญ่ล่วงเลยมา ๓๐,๐๐๐ ปี<br>
  [๒๓] พระสัมมาสัมพุทธเจ้าพระนามว่าปทุมุตตระ<br>
  ทรงเห็นข้าพเจ้าผู้ยินดีในความไม่ประมาท<br>
  ผู้แสวงหาประโยชน์อย่างสูงสุด<br>
  จึงเสด็จมายังสำนักของข้าพเจ้า<br>
  [๒๔] ครั้งนั้น พระพุทธเจ้าผู้มีพระรัศมีดังสีทองชมพูนุท๑<br>
  ประมาณมิได้ ไม่มีใครเปรียบได้ ไม่มีใครเสมอด้วยพระรูป<br>
  เสด็จจงกรมอยู่ในอากาศ<br>
  [๒๕] ครั้งนั้น พระพุทธเจ้าไม่มีใครเสมอด้วยพระญาณ<br>
  เสด็จจงกรมอยู่ในอากาศ ดังต้นพญาไม้สาละมีดอกบานสะพรั่ง<br>
  เหมือนสายฟ้าในกลีบเมฆ<br><br>เชิงอรรถ :<br>
  ๑ ทองชมพูนุท หมายถึงทองคำเนื้อบริสุทธิ์ (องฺ.ติก.อ. ๒/๖๔/๑๙๑) ที่เรียกว่า ชมพูนุท
  เพราะเป็นทอง<br>
  ที่เกิดขึ้นในแควของแม่น้ำมหาชมพู (องฺ.ติก.ฏีกา ๒/๖๔/๑๙๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒๕ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๑. สุภูติเถราปทาน<br>
  [๒๖] ครั้งนั้น พระองค์เสด็จจงกรมอยู่ในอากาศ<br>
  ดังพญาราชสีห์ผู้ไม่กลัว<br>
  ดุจพญาช้างคึกคะนอง<br>
  เหมือนพญาเสือโคร่งผู้ไม่ครั่นคร้าม ฉะนั้น<br>
  [๒๗] ครั้งนั้น พระพุทธเจ้าผู้มีพระรัศมีดังแท่งทองสีสุก<br>
  เหมือนถ่านเพลิงไม้ตะเคียน<br>
  มีพระรัศมีโชติช่วงดังแก้วมณี<br>
  เสด็จจงกรมอยู่ในอากาศ<br>
  [๒๘] ครั้งนั้น พระพุทธเจ้าผู้มีพระรัศมี<br>
  เหมือนภูเขาไกรลาสที่บริสุทธิ์<br>
  เหมือนดวงจันทร์ในวันเพ็ญ<br>
  เหมือนดวงอาทิตย์ในเวลาเที่ยงวัน เสด็จจงกรมอยู่ในอากาศ<br>
  [๒๙] ครั้งนั้น ข้าพเจ้าได้เห็นพระองค์<br>
  เสด็จจงกรมอยู่ในท้องฟ้า<br>
  จึงคิดอย่างนี้ว่า ผู้นี้เป็นเทวดาหรือมนุษย์<br>
  [๓๐] นรชนเช่นนี้เราไม่เคยได้ฟังหรือได้เห็นในแผ่นดิน<br>
  เออ บทมนต์ก็มีอยู่ ผู้นี้จักเป็นพระศาสดา<br>
  [๓๑] ครั้นข้าพเจ้าคิดอย่างนี้แล้วได้ทำจิตของตนให้เลื่อมใส<br>
  รวบรวมดอกไม้และของหอมต่าง ๆ ไว้ในครั้งนั้น<br>
  [๓๒] ข้าพเจ้าได้ปูลาดอาสนะดอกไม้<br>
  ซึ่งวิจิตรดีเป็นที่รื่นรมย์ใจแล้ว<br>
  ได้กล่าวคำนี้กับพระพุทธเจ้าผู้เลิศกว่าสารถีผู้ฝึกนรชนว่า<br>
  [๓๓] ข้าแต่พระองค์ผู้มีความเพียร<br>
  อาสนะนี้สมควรแก่พระองค์ ข้าพระองค์จัดถวายไว้แล้ว<br>
  ขอพระองค์เมื่อจะทำจิตของข้าพระองค์ให้ร่าเริง<br>
  โปรดประทับนั่งบนอาสนะดอกไม้เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒๖ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๑. สุภูติเถราปทาน<br>
  [๓๔] พระผู้มีพระภาคพุทธเจ้า เป็นดุจพญาไกรสร ผู้ไม่ครั่นคร้าม<br>
  ประทับนั่งบนอาสนะดอกไม้อันประเสริฐนั้นตลอด ๗ คืน ๗ วัน<br>
  [๓๕] ข้าพเจ้าได้ยืนนมัสการพระองค์อยู่ตลอด ๗ คืน ๗ วัน<br>
  พระศาสดาผู้ยอดเยี่ยมในโลก เสด็จออกจากสมาธิแล้ว<br>
  เมื่อจะทรงพยากรณ์กรรมของข้าพเจ้าได้ตรัสพระดำรัสนี้ว่า<br>
  [๓๖] บรรดาภาวนาทั้งหลาย เธอจงเจริญพุทธานุสสติที่ยอดเยี่ยม<br>
  ครั้นเจริญพุทธานุสสตินี้แล้ว จักทำใจให้บริบูรณ์ได้<br>
  [๓๗] เธอจักรื่นรมย์ในเทวโลกตลอด ๓๐,๐๐๐ กัป<br>
  จักเป็นจอมเทพ ครองเทวสมบัติ ๘๐ ชาติ<br>
  จักเป็นพระเจ้าจักรพรรดิในแว่นแคว้น ๑,๐๐๐ ชาติ<br>
  [๓๘] จักเป็นพระเจ้าประเทศราชอันไพบูลย์นับชาติไม่ถ้วน<br>
  จักได้เสวยสมบัตินั้นทั้งหมด<br>
  นี้เป็นผลแห่งการเจริญพุทธานุสสติ<br>
  [๓๙] เธอเมื่อเวียนว่ายตายเกิดอยู่ในภพน้อยภพใหญ่<br>
  จักได้โภคสมบัติเป็นอันมาก ความพร่องในโภคะของท่านจะไม่มี<br>
  นี้เป็นผลแห่งการเจริญพุทธานุสสติ<br>
  [๔๐] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๔๑] เธอจักสละทรัพย์ประมาณ ๘๐ โกฏิ<br>
  รวมทั้งทาสและกรรมกรจำนวนมากแล้ว<br>
  บวชในศาสนาของพระผู้มีพระภาคพระนามว่าโคดม<br>
  [๔๒] ท่านจักให้พระสัมมาสัมพุทธเจ้าพระนามว่าโคดมศากยะ<br>
  ผู้ประเสริฐ ทรงพอพระทัยแล้ว<br>
  เป็นสาวกมีนามว่าสุภูติ ของพระศาสดา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒๗ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๑. สุภูติเถราปทาน<br>
  [๔๓] พระศาสดาพระนามว่าโคดม<br>
  ประทับนั่งในท่ามกลางหมู่ภิกษุแล้ว<br>
  จักทรงแต่งตั้งท่านว่าเป็นผู้เลิศใน ๒ ตำแหน่ง<br>
  คือในพระทักขิไณยบุคคลผู้มีคุณ<br>
  และในความเป็นผู้มีธรรมเครื่องอยู่ซึ่งไม่มีข้าศึก<br>
  [๔๔] พระสัมมาสัมพุทธเจ้าผู้เป็นผู้นำซึ่งรุ่งเรืองสูงสุด<br>
  ผู้เป็นนักปราชญ์ ครั้นตรัสดังนี้แล้ว<br>
  ได้เสด็จเหาะขึ้นไปยังนภากาศดุจพญาหงส์ในท้องฟ้า ฉะนั้น<br>
  [๔๕] ข้าพเจ้าซึ่งพระผู้ทรงเป็นที่พึ่งของสัตว์โลก ทรงพร่ำสอนแล้ว<br>
  นอบน้อมพระตถาคตแล้วมีจิตเบิกบาน<br>
  เจริญพุทธานุสสติอันยอดเยี่ยมทุกเมื่อ<br>
  [๔๖] ด้วยกรรมที่ข้าพเจ้าได้ทำไว้ดีแล้วนั้น<br>
  และด้วยการตั้งเจตนาไว้มั่น<br>
  ข้าพเจ้าละกายมนุษย์แล้วได้ไปเกิดยังสวรรค์ชั้นดาวดึงส์<br>
  [๔๗] ข้าพเจ้าได้เป็นจอมเทพครองเทวสมบัติ ๘๐ ชาติ<br>
  และได้เป็นพระเจ้าจักรพรรดิ ๑,๐๐๐ ชาติ<br>
  [๔๘] ข้าพเจ้าได้เป็นพระเจ้าประเทศราชอันไพบูลย์นับชาติไม่ถ้วน<br>
  ข้าพเจ้าได้เสวยสมบัติอย่างดีนับไม่ถ้วน<br>
  นี้เป็นผลแห่งการเจริญพุทธานุสสติ<br>
  [๔๙] ข้าพเจ้าเมื่อเวียนว่ายตายเกิดอยู่ในภพน้อยภพใหญ่<br>
  จะได้โภคสมบัติเป็นอันมาก<br>
  ความบกพร่องในโภคะของข้าพเจ้าไม่มีเลย<br>
  นี้เป็นผลแห่งการเจริญพุทธานุสสติ<br>
  [๕๐] ในกัปที่ ๑๐๐,๐๐๐ นับจากกัปนี้ไป<br>
  ข้าพเจ้าได้ทำกรรมไว้ในครั้งนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒๘ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๒. อุปวาณเถราปทาน<br>
  จึงไม่รู้จักทุคติเลย<br>
  นี้เป็นผลแห่งการเจริญพุทธานุสสติ<br>
  [๕๑] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระสุภูติเถระได้ภาษิตคาถาเหล่านี้ ด้วยประการฉะนี้<br>
  สุภูติเถราปทานที่ ๑ จบ</p>
<p> ๒. อุปวาณเถราปทาน<br>
  ประวัติในอดีตชาติของพระอุปวาณเถระ<br>
  (พระอุปวาณเถระ เมื่อจะประกาศประวัติในอดีตชาติของตน จึงกล่าวว่า)<br>
  [๕๒] พระสัมพุทธชินเจ้าพระนามว่าปทุมุตตระ<br>
  ทรงถึงความสำเร็จ๑แห่งธรรมทั้งปวง<br>
  รุ่งเรืองดังกองไฟ เสด็จดับขันธปรินิพพานแล้ว<br>
  [๕๓] มหาชนมาประชุมกันบูชาพระตถาคต<br>
  สร้างจิตกาธานอย่างงดงามแล้วช่วยกันยกสรีระขึ้นวางไว้<br>
  [๕๔] ชนเหล่านั้นทั้งหมดพร้อมทั้งเทวดาและมนุษย์<br>
  ทำพระสรีรกิจแล้วได้รวบรวมพระธาตุ<br>
  พากันสร้างพระพุทธสถูปไว้ ณ ที่นั้น<br>
  [๕๕] สถูปชั้นที่ ๑ ทำด้วยทองคำ<br>
  ชั้นที่ ๒ ทำด้วยแก้วมณี ชั้นที่ ๓ ทำด้วยเงิน<br>
  ชั้นที่ ๔ ทำด้วยแก้วผลึก<br><br>เชิงอรรถ :<br>
  ๑ ถึงความสำเร็จ ในที่นี้หมายถึงนิพพาน (ขุ.อป.อ. ๒/๕๒/๔๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๒๙ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๒. อุปวาณเถราปทาน<br>
  [๕๖] ที่พระสถูปนั้น ชั้นที่ ๕ ทำด้วยแก้วทับทิม<br>
  ชั้นที่ ๖ ทำด้วยแก้วลาย ชั้นบนทำด้วยรัตนะทุกอย่าง<br>
  [๕๗] ร่างร้านทำด้วยแก้วมณี แท่นไพทีทำด้วยรัตนะ<br>
  พระสถูปทำด้วยทองคำล้วนสูง ๑ โยชน์<br>
  [๕๘] ครั้งนั้น หมู่เทวดาได้มาร่วมประชุมปรึกษากัน ณ ที่นั้นว่า<br>
  แม้พวกเราก็จักสร้างพระสถูปถวายพระโลกนาถผู้คงที่บ้าง<br>
  [๕๙] พระสารีริกธาตุ ไม่แยกกัน คือรวมเป็นกลุ่มเดียวกัน<br>
  พวกเราจักสร้างพระสถูปครอบไว้ที่พระพุทธสถูปนี้<br>
  [๖๐] หมู่เทวดาได้ขยายพระสถูป<br>
  ให้สูงขึ้นไปอีกหนึ่งโยชน์ด้วยแก้ว ๗ ประการ<br>
  พระสถูปนั้นจึงมีความสูง ๒ โยชน์<br>
  ซึ่งส่องแสงสว่างขจัดความมืดได้<br>
  [๖๑] พวกนาคได้มาร่วมประชุมปรึกษากัน ณ ที่นี้ว่า<br>
  มนุษย์และเทวดาเหล่านั้นได้สร้างพระพุทธสถูปแล้ว<br>
  [๖๒] พวกเราอย่าได้ประมาทเลย<br>
  พวกมนุษย์กับเทวดาไม่ประมาทกันแล้ว<br>
  แม้พวกเราก็จักสร้างพระสถูปถวายพระโลกนาถผู้คงที่บ้าง<br>
  [๖๓] พวกนาคเหล่านั้นพากันรวบรวมแก้วอินทนิล<br>
  แก้วมหานิล และแก้วมณีโชติ ช่วยกันประดับพระพุทธสถูปไว้<br>
  [๖๔] พระพุทธเจดีย์ประมาณเท่านั้น<br>
  สร้างด้วยแก้วมณีล้วนสูง ๓ โยชน์ ส่องแสงสว่างไสวในเวลานั้น<br>
  [๖๕] ฝูงครุฑได้มาร่วมประชุมปรึกษากันในครั้งนั้นว่า<br>
  มนุษย์ เทวดา และนาคเหล่านั้นได้สร้างพระพุทธสถูปแล้ว<br>
  [๖๖] พวกเราอย่าได้ประมาทเลย<br>
  พวกมนุษย์พร้อมเทวดาไม่ประมาทกันแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓๐ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๒. อุปวาณเถราปทาน<br>
  แม้พวกเราก็จักสร้างพระสถูปถวายพระผู้มีพระภาค<br>
  ผู้ทรงเป็นที่พึ่งของสัตว์โลก ผู้คงที่บ้าง<br>
  [๖๗] ฝูงครุฑแม้เหล่านั้นได้สร้างพระสถูป<br>
  สำเร็จด้วยแก้วมณีล้วน และผ้าคลุมก็เหมือนกัน<br>
  ได้สร้างพระพุทธเจดีย์ต่อขึ้นไปให้สูงอีก ๑ โยชน์<br>
  [๖๘] พระพุทธสถูปสูงขึ้นไป ๔ โยชน์<br>
  รุ่งเรืองอยู่ ส่องทิศทั้งปวงให้สว่างไสว<br>
  เหมือนดวงอาทิตย์อุทัย ฉะนั้น<br>
  [๖๙] ครั้งนั้น พวกกุมภัณฑ์ได้มาร่วมประชุมปรึกษากันว่า<br>
  พวกมนุษย์ เทวดา นาค และครุฑก็เป็นเหมือนกันหมด<br>
  ต่างก็ได้พากันสร้างพระสถูปที่อุดม<br>
  บูชาพระพุทธเจ้าผู้ประเสริฐที่สุด<br>
  [๗๐] พวกเราอย่าได้ประมาทเลย<br>
  พวกมนุษย์พร้อมเทวดาไม่ประมาทกันแล้ว<br>
  ถึงพวกเราก็จักสร้างพระสถูปบูชาพระโลกนาถ ผู้คงที่บ้าง<br>
  จักใช้รัตนะทั้งหลายประดับพระพุทธเจดีย์ให้กว้างออกไป<br>
  [๗๑] พวกกุมภัณฑ์แม้เหล่านั้น<br>
  ได้ขยายพระพุทธเจดีย์ให้กว้างออกไปอีก ๑ โยชน์<br>
  ในครั้งนั้น พระสถูปสูงขึ้นไปเป็น ๕ โยชน์ สว่างไสวอยู่<br>
  [๗๒] ครั้งนั้น พวกยักษ์ได้มาร่วมประชุมปรึกษากัน ณ ที่นั้นว่า<br>
  พวกมนุษย์ เทวดา นาค กุมภัณฑ์ และครุฑ<br>
  [๗๓] ต่างได้พากันสร้างสถูปที่ประเสริฐที่สุด<br>
  บูชาพระพุทธเจ้าผู้ประเสริฐที่สุด<br>
  พวกเราอย่าได้ประมาทเลย<br>
  พวกมนุษย์พร้อมเทวดาไม่ประมาทกันแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓๑ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๒. อุปวาณเถราปทาน<br>
  [๗๔] แม้พวกเราก็จักสร้างพระสถูปบูชาพระโลกนาถ ผู้คงที่บ้าง<br>
  นำแก้วผลึกมาประดับพระพุทธเจดีย์ให้กว้างออกไปอีก<br>
  [๗๕] ยักษ์แม้เหล่านั้นได้ขยายพระพุทธเจดีย์ให้กว้างออกไปอีก ๑ โยชน์<br>
  ครั้งนั้น พระสถูปสูงขึ้นไปเป็น ๖ โยชน์ สว่างไสวอยู่<br>
  [๗๖] ครั้งนั้น พวกคนธรรพ์มาร่วมประชุมปรึกษากันว่า<br>
  พวกมนุษย์ เทวดา นาค ครุฑ กุมภัณฑ์ และยักษ์ก็เหมือนกัน<br>
  [๗๗] พวกเขาทั้งหมดได้พากันสร้างพระพุทธสถูปแล้ว<br>
  ในเรื่องพระสถูปนี้ พวกเรายังไม่ได้สร้างเลย<br>
  แม้พวกเราก็จักสร้างพระสถูปบูชาพระโลกนาถ ผู้คงที่บ้าง<br>
  [๗๘] ครั้งนั้น พวกคนธรรพ์เหล่านั้น<br>
  ได้สร้างแท่นไพที ๗ แห่ง จนถึงทางเดิน<br>
  พวกคนธรรพ์สร้างพระสถูปด้วยทองคำล้วน<br>
  [๗๙] ในครั้งนั้น พระสถูปสูงขึ้นไปเป็น ๗ โยชน์<br>
  ส่องแสงสว่างไสว จนไม่รู้กลางคืนหรือกลางวัน<br>
  เพราะมีแสงสว่างตลอดเวลา<br>
  [๘๐] ดวงจันทร์และดวงอาทิตย์พร้อมทั้งดวงดาว<br>
  ครอบงำรัศมีของพระสถูปนั้นไม่ได้<br>
  ในที่ประมาณ ๑๐๐ โยชน์โดยรอบ แม้ประทีปก็ไม่โชติช่วง<br>
  [๘๑] โดยกาลนั้น มนุษย์พวกใดพวกหนึ่งจะบูชาพระสถูป<br>
  พวกเขาไม่ต้องขึ้นพระสถูป เพียงโยนเครื่องสักการะขึ้นไปบนอากาศ<br>
  [๘๒] ยักษ์ตนหนึ่งชื่อว่าอภิสัมมตะ ที่พวกเทวดาแต่งตั้งไว้<br>
  คอยรับธงหรือพวงดอกไม้ไปบูชาให้ยิ่งขึ้น<br>
  [๘๓] ชนเหล่านั้นมองไม่เห็นยักษ์ตนนั้น<br>
  เห็นแต่พวงดอกไม้ของยักษ์ที่ลอยไปอยู่<br>
  ครั้นเห็นเช่นนี้แล้วจึงไป มนุษย์ทั้งหมดย่อมไปเกิดยังสุคติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓๒ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๒. อุปวาณเถราปทาน<br>
  [๘๔] พวกมนุษย์ที่ไม่เฃื่อในคำสอน<br>
  และพวกที่เลื่อมใสในศาสนา<br>
  มีความต้องการจะเห็นปาฏิหาริย์ จึงพากันบูชาพระสถูป<br>
  [๘๕] ครั้งนั้น ข้าพเจ้าเป็นลูกจ้างอยู่ในกรุงหงสวดี<br>
  เห็นชนพากันรื่นเริงบันเทิงใจ จึงคิดอย่างนี้ในครั้งนั้นว่า<br>
  [๘๖] ชุมชนเหล่านี้ พากันดีใจ ไม่อิ่มถึงสักการะที่ควรทำ<br>
  ซึ่งปรากฏที่เรือนแห่งพระธาตุของพระผู้มีพระภาคผู้ยิ่งใหญ่<br>
  [๘๗] แม้เราก็จักทำสักการะแด่พระโลกนาถ ผู้คงที่<br>
  จักเป็นธรรมทายาทของพระองค์ในอนาคต<br>
  [๘๘] ข้าพเจ้าจึงเอาผ้าห่มของข้าพเจ้าที่ช่างย้อมซักไว้อย่างดี<br>
  คล้องไว้ที่ปลายไม้ไผ่ แล้วยกเป็นธงไว้ในท้องฟ้า<br>
  [๘๙] ยักษ์อภิสัมมตะจับธงของข้าพเจ้านำไปในท้องฟ้า<br>
  ข้าพเจ้าเห็นแต่ธงถูกลมสะบัดได้ทำให้เกิดความร่าเริงอย่างยิ่ง<br>
  [๙๐] ข้าพเจ้าทำจิตให้เลื่อมใสในธงนั้นแล้ว<br>
  เข้าไปหาภิกษุผู้เป็นสมณะรูปหนึ่ง<br>
  อภิวาทท่านแล้วได้สอบถามถึงผลในการถวายธง<br>
  [๙๑] ภิกษุรูปนั้นกล่าวถึงการที่ข้าพเจ้า<br>
  เกิดความเอิบอิ่มใจในการถวายธงให้ข้าพเจ้าฟังว่า<br>
  ท่านจักได้เสวยวิบากแห่งการถวายธงนั้นในกาลทุกเมื่อ<br>
  [๙๒] กองทัพ ๔ เหล่า <br>
  คือพลช้าง พลม้า พลรถ และพลเดินเท้า<br>
  จักแวดล้อมท่านเป็นนิตย์<br>
  นี้เป็นผลแห่งการถวายธง<br>
  [๙๓] เครื่องดนตรี ๖๐,๐๐๐ ชิ้น<br>
  กลองที่ประดับตกแต่งอย่างสวยงาม แวดล้อมท่านเป็นนิตย์<br>
  นี้เป็นผลแห่งการถวายธง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓๓ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๒. อุปวาณเถราปทาน<br>
  [๙๔] สาวรุ่น ๘๖,๐๐๐ นาง<br>
  ล้วนประดับตกแต่งอย่างสวยงาม<br>
  สวมใส่ผ้าอาภรณ์อันงดงาม ห้อยตุ้มหูแก้วมณี<br>
  [๙๕] มีตากลมโต มีปกติร่าเริง รูปร่างงาม เอวเล็กเอวบาง<br>
  จักแวดล้อมท่านเป็นนิตย์<br>
  นี้เป็นผลแห่งการถวายธง<br>
  [๙๖] ท่านจักรื่นรมย์ในเทวโลกตลอด ๓๐,๐๐๐ กัป<br>
  จักเกิดเป็นจอมเทพครองเทวสมบัติ ๘๐ ชาติ<br>
  [๙๗] จักเป็นพระเจ้าจักรพรรดิ ๑,๐๐๐ ชาติ<br>
  จักเป็นพระเจ้าประเทศราชอันไพบูลย์นับชาติไม่ถ้วน<br>
  [๙๘] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๙๙] ท่านจุติจากเทวโลกแล้ว ถูกกุศลมูลตักเตือน<br>
  ประกอบด้วยบุญกรรม<br>
  จักเกิดเป็นบุตรของพราหมณ์<br>
  [๑๐๐] ท่านจักละสมบัติประมาณ ๘๐ โกฏิ<br>
  ทั้งทาสและกรรมกรจำนวนมาก<br>
  บวชในศาสนาของพระผู้มีพระภาคพระนามว่าโคดม<br>
  [๑๐๑] ท่านจักให้พระสัมมาสัมพุทธเจ้าพระนามว่าโคดมศากยะ<br>
  ผู้ประเสริฐ ทรงพอพระทัยแล้ว<br>
  เป็นสาวกมีนามว่าอุปวาณะ ของพระศาสดา<br>
  [๑๐๒] กรรมที่ข้าพเจ้าได้ทำไว้ในกัปที่ ๑๐๐,๐๐๐<br>
  ได้แสดงผลแก่ข้าพเจ้าแล้วในอัตภาพนี้<br>
  ข้าพเจ้าพ้นดีแล้ว (จากกิเลส)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓๔ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๓. ติสรณคมนิยเถราปทาน<br>
  ดุจความเร็วแห่งลูกศรที่หลุดจากแล่งไปดีแล้ว ฉะนั้น<br>
  เผากิเลสทั้งหลายได้แล้ว<br>
  [๑๐๓] เมื่อข้าพเจ้าเป็นพระเจ้าจักรพรรดิ<br>
  เป็นใหญ่ในทวีปทั้ง ๔<br>
  ธงทั้งหลายจักตั้งขึ้นรอบ ๆ ตลอด ๓ โยชน์ ในกาลทุกเมื่อ<br>
  [๑๐๔] ในกัปที่ ๑๐๐,๐๐๐ นับจากกัปนี้ไป<br>
  ข้าพเจ้าได้ทำกรรมไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายธง<br>
  [๑๐๕] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอุปวาณเถระได้ภาษิตคาถาเหล่านี้ ด้วยประการฉะนี้<br>
  อุปวาณเถราปทานที่ ๒ จบ</p>
<p> ๓. ติสรณคมนิยเถราปทาน<br>
  ประวัติในอดีตชาติของพระติสรณคมนิยเถระ<br>
  (พระติสรณคมนิยเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๐๖] ข้าพเจ้าเป็นคนเลี้ยงดูมารดาและบิดาอยู่ในกรุงจันทวดี<br>
  มารดาและบิดาของข้าพเจ้าเป็นคนตาบอด<br>
  ข้าพเจ้าเลี้ยงดูท่านทั้ง ๒ อยู่ในครั้งนั้น<br>
  [๑๐๗] ครั้งนั้น ข้าพเจ้านั่งอยู่ในที่สงัดจึงคิดอย่างนี้ว่า<br>
  เราเลี้ยงดูมารดาและบิดาอยู่ จึงไม่ได้บวช<br>
  [๑๐๘] มวลมนุษย์ถูกความมืดมนอนธการปิดบังไว้แล้ว<br>
  ถูกไฟ ๓ กองแผดเผาอยู่<br>
  เมื่อเกิดความเป็นเช่นนี้ขึ้นแล้ว ไม่มีใครจะเป็นผู้แนะนำ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓๕ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๓. ติสรณคมนิยเถราปทาน<br>
  [๑๐๙] บัดนี้ พระพุทธเจ้าเสด็จอุบัติขึ้นแล้วในโลก<br>
  ประกาศคำสั่งสอนให้รุ่งเรือง<br>
  สัตว์ผู้ใคร่บุญอาจเพื่อจะถอนตนขึ้นได้<br>
  [๑๑๐] ข้าพเจ้ารับสรณะ ๓ แล้ว รักษาให้บริบูรณ์<br>
  ด้วยกรรมที่ข้าพเจ้าได้ทำไว้ดีแล้วนั้น<br>
  ข้าพเจ้าจึงพ้นทุคติได้<br>
  [๑๑๑] ข้าพเจ้าได้เข้าไปหาสมณะนามว่านิสภะ<br>
  ผู้เป็นอัครสาวกของพระพุทธเจ้าแล้วรับสรณคมน์<br>
  [๑๑๒] ครั้งนั้น เหล่าสัตว์มีอายุประมาณ ๑๐๐,๐๐๐ ปี<br>
  ข้าพเจ้าได้รักษาสรณคมน์ให้บริบูรณ์ตลอดระยะเวลาเท่านั้น<br>
  [๑๑๓] เมื่อจิตดวงสุดท้ายกำลังเป็นไปอยู่<br>
  ข้าพเจ้าระลึกถึงสรณคมน์นั้นได้แล้ว<br>
  ด้วยกรรมที่ข้าพเจ้าได้ทำไว้ดีแล้วนั้น<br>
  ข้าพเจ้าจึงได้ไปเกิดยังสวรรค์ชั้นดาวดึงส์<br>
  [๑๑๔] เมื่อข้าพเจ้าอยู่ในเทวโลกได้ประกอบแต่บุญกรรม<br>
  ไปถึงภูมิประเทศใด ๆ<br>
  ย่อมได้เหตุ ๘ ประการ ในภูมิประเทศนั้น ๆ<br>
  [๑๑๕] คือ (๑) ข้าพเจ้าได้รับการบูชาทุกทิศ<br>
  (๒) เป็นผู้มีปัญญาหลักแหลม<br>
  (๓) เทวดาทั้งปวงย่อมประพฤติตาม<br>
  (๔) ได้โภคสมบัตินับไม่ถ้วน<br>
  [๑๑๖] (๕) เป็นผู้มีผิวพรรณดังทองคำ<br>
  (๖) เป็นผู้มีไหวพริบในทุกเรื่อง<br>
  (๗) เป็นผู้ไม่หวั่นไหวต่อมิตร<br>
  (๘) มียศฟุ้งขจรไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓๖ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๓. ติสรณคมนิยเถราปทาน<br>
  [๑๑๗] ข้าพเจ้าเป็นจอมเทพครองเทวสมบัติ ๘๐ ชาติ<br>
  มีเหล่านางเทพอัปสรห้อมล้อม ได้เสวยทิพยสุข<br>
  [๑๑๘] ข้าพเจ้าเป็นพระเจ้าจักรพรรดิ ๗๕ ชาติ<br>
  ได้เป็นพระเจ้าประเทศราชอันไพบูลย์นับชาติไม่ถ้วน<br>
  [๑๑๙] เมื่อถึงภพสุดท้าย ข้าพเจ้าประกอบแต่บุญกรรม<br>
  ได้เกิดในตระกูลพราหมณมหาศาลมั่งคั่งที่สุดในกรุงสาวัตถี<br>
  [๑๒๐] เวลาเย็น (วันหนึ่ง) ข้าพเจ้าต้องการจะเล่น<br>
  จึงออกจากนคร มีพวกเด็ก ๆ ห้อมล้อม เข้าไปยังสังฆาราม<br>
  [๑๒๑] ณ ที่นั้น ข้าพเจ้าได้พบสมณะรูปหนึ่งผู้หลุดพ้น ไม่มีอุปธิ<br>
  ท่านแสดงธรรมแก่ข้าพเจ้า และได้ให้สรณะแก่ข้าพเจ้า<br>
  [๑๒๒] ข้าพเจ้านั้นฟังสรณะแล้ว ระลึกถึงสรณะของข้าพเจ้าได้<br>
  นั่งอยู่บนอาสนะเดียวได้บรรลุอรหัตตผลแล้ว<br>
  [๑๒๓] ข้าพเจ้าเกิดได้ ๗ ขวบ ก็ได้บรรลุอรหัตตผล<br>
  พระพุทธเจ้าผู้มีพระจักษุ<br>
  ทรงรู้คุณสมบัติของข้าพเจ้าแล้ว จึงประทานอุปสมบทให้<br>
  [๑๒๔] ในกัปที่นับมิได้ นับจากกัปนี้ไป<br>
  ข้าพเจ้าได้ถึงสรณะทั้งหลาย<br>
  กรรมที่ข้าพเจ้าได้ทำไว้ดีแล้วเพียงนั้น<br>
  แสดงผลแก่ข้าพเจ้าในอัตภาพสุดท้ายนี้<br>
  [๑๒๕] สรณะข้าพเจ้า ก็รักษาไว้ดีแล้ว<br>
  ใจข้าพเจ้า ก็ได้ตั้งไว้มั่นแล้ว<br>
  ข้าพเจ้าจึงเสวยยศทุกอย่างแล้ว<br>
  ได้บรรลุบทที่ไม่หวั่นไหว(คือนิพพาน)<br>
  [๑๒๖] บรรดาท่านที่ต้องการจะฟังจงฟังข้าพเจ้ากล่าว<br>
  ข้าพเจ้าจักบอกบทอันเป็นประโยชน์ที่ข้าพเจ้าเห็นเองแก่ท่านทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓๗ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๓. ติสรณคมนิยเถราปทาน<br>
  [๑๒๗] พระพุทธเจ้าเสด็จอุบัติขึ้นแล้วในโลก<br>
  ศาสนาของพระชินเจ้าแผ่ไปอยู่<br>
  พระองค์ทรงลั่นอมตเภรีบรรเทาลูกศรคือความเศร้าโศกได้<br>
  [๑๒๘] ท่านทั้งหลายควรทำอธิการ๑<br>
  ในนาบุญที่ยอดเยี่ยมตามกำลังของตน<br>
  ท่านทั้งหลายจักพบพระนิพพาน<br>
  [๑๒๙] ท่านทั้งหลายจงรับสรณะ ๓ จงรักษาศีล ๕<br>
  ทำจิตให้เลื่อมใสในพระพุทธเจ้าแล้วจักทำที่สุดทุกข์ได้<br>
  [๑๓๐] พวกท่านทุกคนจงถือข้าพเจ้าเป็นตัวอย่าง<br>
  รักษาศีลแล้วก็จักบรรลุอรหัตตผลได้โดยไม่นานเลย<br>
  [๑๓๑] (พระติสรณคมนิยเถระกราบทูลว่า)<br>
  ข้าพระองค์เป็นผู้ได้วิชชา ๓ มีฤทธิ์<br>
  ฉลาดในเจโตปริยญาณ ข้าแต่พระองค์ผู้มีความเพียรมาก<br>
  ข้าพระองค์เป็นสาวกของพระองค์<br>
  ขอถวายบังคมพระยุคลบาทของพระศาสดา<br>
  [๑๓๒] ในกัปที่นับมิได้ นับจากกัปนี้ไป<br>
  ข้าพระองค์ได้ถึงพระพุทธเจ้าว่าเป็นสรณะ<br>
  จึงไม่รู้จักทุคติเลย<br>
  นี้เป็นผลแห่งการถึงสรณะ<br>
  [๑๓๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพระองค์ได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระติสรณคมนิยเถระได้ภาษิตคาถาเหล่านี้ ด้วยประการฉะนี้<br>
  ติสรณคมนิยเถราปทานที่ ๓ จบ<br><br>เชิงอรรถ :<br>
  ๑ อธิการ หมายถึงการสะสมบุญอันเป็นการทำที่ยิ่ง (ขุ.อป.อ. ๒/๕/๒๓๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓๘ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๔. ปัญจสีลสมาทานิยเถราปทาน<br>
  ๔. ปัญจสีลสมาทานิยเถราปทาน<br>
  ประวัติในอดีตชาติของพระปัญจสีลสมาทานิยเถระ<br>
  (พระปัญจสีลสมาทานิยเถระ เมื่อจะประกาศประวัติในอดีตชาติของตน จึง<br>
  กล่าวว่า)<br>
  [๑๓๔] ครั้งนั้น ข้าพเจ้าเป็นลูกจ้างอยู่ในกรุงจันทวดี<br>
  มัวขวนขวายในการงานของผู้อื่น จึงไม่ได้บวช<br>
  [๑๓๕] (ข้าพเจ้าคิดว่า) มวลมนุษย์ถูกความมืดมนอนธการปิดบังไว้แล้ว<br>
  ถูกไฟ ๓๑ กองแผดเผาอยู่<br>
  เราจะพรากจากไปได้ด้วยอุบายอย่างไรหนอ<br>
  [๑๓๖] ไทยธรรม๒ของเราก็ไม่มี<br>
  เราช่างเป็นคนน่าสงสาร เป็นลูกจ้างอยู่<br>
  ทางที่ดี เราพึงรักษาศีล ๕ ให้บริบูรณ์<br>
  [๑๓๗] ข้าพเจ้าจึงเข้าไปหาภิกษุชื่อว่านิสภะ<br>
  ผู้เป็นสาวกของพระมุนีพระนามว่าอโนมทัสสี<br>
  แล้วรับสิกขาบท ๕ ข้อ<br>
  [๑๓๘] ครั้งนั้น หมู่สัตว์มีอายุประมาณ ๑๐๐,๐๐๐ ปี<br>
  ข้าพเจ้าได้รักษาศีล ๕ ให้บริบูรณ์ตลอดระยะเวลาเท่านั้น<br>
  [๑๓๙] เมื่อเวลาใกล้ตายมาถึงเข้า เหล่าเทวดาย่อมให้ข้าพเจ้าดีใจว่า<br>
  ท่านผู้นิรทุกข์ รถเทียมม้า ๑,๐๐๐ ตัวคันนี้ปรากฏแล้วเพื่อท่าน<br>
  [๑๔๐] เมื่อจิตดวงสุดท้ายยังเป็นไปอยู่<br>
  ข้าพเจ้าหวนระลึกถึงศีลของตนเอง<br><br>เชิงอรรถ :<br>
  ๑ ไฟ ๓ กอง ในที่นี้หมายถึงไฟในนรก ไฟในเปรตวิสัย และ ไฟในวัฏสงสาร (ขุ.อป.อ.
  ๒/๑๓๕/๔๘)<br>
  ๒ ไทยธรรม หมายถึงวัตถุที่ควรให้มีข้าวและน้ำเป็นต้น (ขุ.อป.อ. ๒/๑๓๖/๔๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๓๙ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๔. ปัญจสีลสมาทานิยเถราปทาน<br>
  ด้วยกรรมที่ข้าพเจ้าได้ทำไว้ดีแล้วนั้น<br>
  ข้าพเจ้าจึงได้ไปเกิดยังสวรรค์ชั้นดาวดึงส์<br>
  [๑๔๑] และข้าพเจ้าได้เป็นจอมเทพ<br>
  ครองเทวสมบัติถึง ๓๐ ชาติ<br>
  มีเหล่านางเทพอัปสรห้อมล้อม ได้เสวยทิพยสุข<br>
  [๑๔๒] อนึ่ง ข้าพเจ้าได้เป็นพระเจ้าจักรพรรดิ ๗๕ ชาติ<br>
  ได้เป็นพระเจ้าประเทศราชอันไพบูลย์นับชาติไม่ถ้วน<br>
  [๑๔๓] ข้าพเจ้าถูกกุศลมูลตักเตือนแล้วได้จุติจากเทวโลก<br>
  มาเกิดในตระกูลพราหมณมหาศาลมั่งคั่งที่สุดในกรุงเวสาลี<br>
  [๑๔๔] เมื่อศาสนาของพระชินเจ้ายังรุ่งเรืองอยู่<br>
  มารดาและบิดาของข้าพเจ้าได้รับสิกขาบท ๕ ข้อ<br>
  ในเวลาใกล้เข้าพรรษา<br>
  [๑๔๕] ข้าพเจ้าร่วมรับศีลกับมารดาและบิดา<br>
  หวนระลึกถึงศีลของตนเอง<br>
  นั่งบนอาสนะเดียว ได้บรรลุอรหัตตผลแล้ว<br>
  [๑๔๖] ข้าพเจ้ามีอายุ ๕ ขวบ ก็ได้บรรลุอรหัตตผล<br>
  พระพุทธเจ้าผู้ทรงมีพระจักษุ<br>
  ทรงทราบคุณสมบัติของข้าพเจ้าแล้ว<br>
  ได้ประทานอุปสมบทให้<br>
  [๑๔๗] ในกัปที่นับมิได้ นับจากกัปนี้ไป<br>
  ข้าพเจ้ารักษาสิกขาบท ๕ ข้อให้บริบูรณ์แล้ว<br>
  จึงไม่ตกวินิบาตนรกเลย<br>
  [๑๔๘] ข้าพเจ้านั้นได้เสวยยศเพราะอานุภาพแห่งศีลเหล่านั้น<br>
  ข้าพเจ้าเมื่อจะประกาศผลของศีล<br>
  ตลอดทั้งโกฏิกัปก็คงจะประกาศได้เพียงส่วนเดียวเท่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔๐ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๔. ปัญจสีลสมาทานิยเถราปทาน<br>
  [๑๔๙] ข้าพเจ้ารักษาศีล ๕ แล้ว ย่อมได้เหตุ ๓ ประการ<br>
  คือเป็นผู้มีอายุยืน มีโภคสมบัติมาก และมีปัญญาเฉียบแหลม<br>
  [๑๕๐] เมื่อข้าพเจ้าท่องเที่ยวไปในภพน้อยภพใหญ่<br>
  ประกาศคุณของศีลทั้งปวง<br>
  และความเพียรเยี่ยงบุรุษที่มีประมาณยิ่ง<br>
  ข้าพเจ้าจึงได้ฐานะเหล่านี้<br>
  [๑๕๑] สาวกของพระชินเจ้า<br>
  ประพฤติอยู่ในศีลมีอานิสงส์นับมิได้<br>
  ถ้าจะพึงยินดีในภพ พึงมีผลเช่นไร<br>
  [๑๕๒] ศีล ๕ ข้าพเจ้าผู้เป็นลูกจ้าง<br>
  มีความเพียรบำเพ็ญดีแล้ว<br>
  ข้าพเจ้าจึงพ้นจากเครื่องผูกทั้งปวงได้ในวันนี้เพราะศีลนั้น<br>
  [๑๕๓] ในกัปที่นับมิได้ นับจากกัปนี้ไป<br>
  ข้าพเจ้ารักษาศีล ๕ แล้ว<br>
  จึงไม่รู้จักทุคติเลย<br>
  นี้เป็นผลของศีล ๕<br>
  [๑๕๔] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระปัญจสีลสมาทานิยเถระได้ภาษิตคาถาเหล่านี้ ด้วย<br>
  ประการฉะนี้<br>
  ปัญจสีลสมาทานิยเถราปทานที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔๑ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๕. อันนสังสาวกเถราปทาน<br>
  ๕. อันนสังสาวกเถราปทาน<br>
  ประวัติในอดีตชาติของพระอันนสังสาวกเถระ<br>
  (พระอันนสังสาวกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๕๕] พระสัมมาสัมพุทธเจ้าผู้มีพระฉวีวรรณดังทองคำ<br>
  กำลังเสด็จไปในระหว่างร้านตลาด<br>
  มีลักษณะอันประเสริฐ ๓๒ ประการ๑ คล้ายแท่งทองคำ<br>
  [๑๕๖] พระนามว่าสิทธัตถะ ดังดวงประทีปส่องโลกให้สว่างโชติช่วง<br>
  ผู้มีพระคุณหาประมาณมิได้<br>
  หาใครเปรียบเทียบมิได้ ทรงฝึกฝนพระองค์แล้ว<br>
  ทรงไว้ซึ่งความรุ่งเรือง<br>
  ข้าพเจ้าได้เห็นแล้ว ได้ปีติอย่างยิ่ง<br><br>เชิงอรรถ :<br>
  ๑ ลักษณะอันประเสริฐ ๓๒ ประการ คือ (๑) มีพระบาทราบเสมอกัน (๒) พื้นใต้พระบาททั้ง
  ๒ มีจักร<br>
  ปรากฏข้างละ ๑,๐๐๐ ซี่ มีกงและดุม มีส่วนประกอบครบบริบูรณ์ทุกอย่าง (๓) ทรงมีส้นพระบาทยาว<br>
  (๔) มีองคุลียาว (๕) ทรงมีฝ่าพระหัตถ์และฝ่าพระบาทอ่อนนุ่ม (๖) ทรงมีลายดุจตาข่ายที่ฝ่าพระหัตถ์<br>
  และฝ่าพระบาท (๗) ทรงมีพระบาทเหมือนสังข์คว่ำ (๘) ทรงมีพระชงฆ์เรียวดุจแข้งเนื้อทราย
  (๙) เมื่อ<br>
  ประทับยืน ไม่ต้องทรงก้มก็ทรงลูบคลำถึงพระชานุได้ด้วยพระหัตถ์ทั้ง ๒ ได้ (๑๐)
  ทรงมีพระคุยหฐาน<br>
  เร้นอยู่ในฝัก (๑๑) ทรงมีพระฉวีรรณงดงามดุจหุ้มด้วยทองคำ (๑๒) ทรงมีพระฉวีวรรณละเอียดจน<br>
  ละอองธุลีไม่เกาะติดพระวรกาย (๑๓) ทรงมีพระโลมชาติงอกเส้นเดียวในแต่ละขุม (๑๔)
  ทรงมีพระโลม<br>
  ชาติสีเข้มเหมือนดอกอัญชันขดเป็นลอนเวียนขวามีปลายตั้งขึ้น (๑๕) ทรงมีพระวรกายตรงดุจกายพรหม<br>
  (๑๖) ทรง มีพระมังสะพูนเต็มในที่ ๗ แห่ง (คือ หลังพระหัตถ์ทั้ง ๒ หลังพระบาททั้ง
  ๒ พระอังสะทั้ง<br>
  ๒ และ ลำพระศอ) (๑๗) ทรงมีส่วนพระวรกายบริบูรณ์ดุจกึ่งกายท่อนหน้าของพญาราชสีห์
  (๑๘) ทรงมี<br>
  พระปฤษฎางค์เต็มเรียบเสมอกัน (๑๙) ทรงมีพระวรกายเป็นปริมณฑลดุจปริมณฑลต้นไทร พระกายสูง<br>
  เท่ากับวาของพระองค์ (๒๐) ทรงมีพระศอกลมงามเต็มเสมอ (๒๑) ทรงมีเส้นประสาทสำหรับรับรสพระ<br>
  กระยาหารได้อย่างดี (๒๒) ทรงมีพระหนุดุจคางราชสีห์ (๒๓) ทรงมีพระทนต์ ๔๐ ซี่ (๒๔)
  ทรงมีพระทนต์<br>
  เรียบเสมอกัน (๒๕) ทรงมีพระทนต์ไม่ห่างกัน (๒๖) ทรงมีพระเขี้ยวแก้วขาวงาม (๒๗)
  ทรงมีพระทนต์<br>
  เรียบเสมอกัน (๒๘) ทรงมีพระสุรเสียงดุจเสียงพรหม ตรัสมีสำเนียงดุจนกการเวก (๒๙)
  ทรงมีพระเนตร<br>
  ดำสนิท (๓๐) ทรงมีดวงพระเนตรแจ่มใสดุจลูกโคเพิ่งคลอด (๓๑) ทรงมีพระอุณาโลมระหว่างพระโขนง<br>
  สีขาวอ่อนเหมือนนุ่น (๓๒) ทรงมีพระเศียรงดงามดุจประดับด้วยกรอบพระพักตร์ (ที.ปา.
  ๑๑/๑๙๙/<br>
  ๑๒๓-๑๒๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔๒ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๖. ธูปทายกเถราปทาน<br>
  [๑๕๗] ข้าพเจ้าถวายอภิวาทพระสัมมาสัมพุทธเจ้าแล้ว<br>
  นิมนต์พระองค์ผู้เป็นมหามุนีให้เสวยแล้ว<br>
  พระมุนีทรงประกอบด้วยพระกรุณาในโลก<br>
  ทรงอนุโมทนาแก่ข้าพเจ้าในครั้งนั้น<br>
  [๑๕๘] ข้าพเจ้าทำจิตให้เลื่อมใสในพระพุทธเจ้า<br>
  ผู้ประกอบด้วยพระมหากรุณา<br>
  ผู้ทรงก่อให้เกิดความชื่นชมอย่างยิ่ง<br>
  บันเทิงอยู่ในสวรรค์ตลอดกัปหนึ่ง<br>
  [๑๕๙] ในกัปที่ ๙๔ นับจากกัปนี้ไป<br>
  ข้าพเจ้าได้ถวายทานไว้ครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายภิกษา<br>
  [๑๖๐] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอันนสังสาวกเถระได้ภาษิตคาถาเหล่านี้ ด้วยประการฉะนี้<br>
  อันนสังสาวกเถราปทานที่ ๕ จบ</p>
<p> ๖. ธูปทายกเถราปทาน<br>
  ประวัติในอดีตชาติของพระธูปทายกเถระ<br>
  (พระธูปทายกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๖๑] ข้าพเจ้ามีจิตผ่องใสได้ถวายธูปประจำพระกุฎี<br>
  แด่พระผู้มีพระภาคพระนามว่าสิทธัตถะ<br>
  ผู้เจริญที่สุดในโลก ผู้คงที่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔๓ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๗. อุตติยเถราปทาน<br>
  [๑๖๒] ข้าพเจ้าเกิดในกำเนิดใด ๆ<br>
  คือจะเกิดเป็นเทวดาหรือมนุษย์ก็ตาม<br>
  ในกำเนิดนั้น ๆ ข้าพเจ้าย่อมเป็นที่รักของพวกเขาแม้ทั้งหมด<br>
  นี้เป็นผลแห่งการถวายธูป<br>
  [๑๖๓] ในกัปที่ ๙๔ นับจากกัปนี้ไป<br>
  ข้าพเจ้าได้ถวายธูปไว้ครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายธูป<br>
  [๑๖๔] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระธูปทายกเถระได้ภาษิตคาถาเหล่านี้ ด้วยประการฉะนี้<br>
  ธูปทายกเถราปทานที่ ๖ จบ</p>
<p> ๗. ปุฬินปูชกเถราปทาน<br>
  ประวัติในอดีตชาติของพระปุฬินปูชกเถระ<br>
  (พระปุฬินปูชกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๖๕] ข้าพเจ้าขนทรายเก่าที่ลานโพธิ์อันประเสริฐ<br>
  ของพระผู้มีพระภาคพระนามว่าวิปัสสี<br>
  ทิ้งแล้วขนทรายสะอาดมาเกลี่ยไว้แทน<br>
  [๑๖๖] ในกัปที่ ๙๑ นับจากกัปนี้ไป<br>
  ข้าพเจ้าได้ถวายทรายไว้<br>
  จึงไม่รู้จักทุคติเลย<br>
  นี้เป็นผลแห่งการถวายทราย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔๔ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๘. อุตติยเถราปทาน<br>
  [๑๖๗] ในกัปที่ ๕๓ นับจากกัปนี้ไป<br>
  ข้าพเจ้าได้เป็นพระเจ้าจักรพรรดิมีพระนามว่ามหาปุฬินะ<br>
  ปกครองคน มีพลานุภาพมาก<br>
  [๑๖๘] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระปุฬินปูชกเถระได้ภาษิตคาถาเหล่านี้ ด้วยประการฉะนี้<br>
  ปุฬินปูชกเถราปทานที่ ๗ จบ</p>
<p> ๘. อุตติยเถราปทาน<br>
  ประวัติในอดีตชาติของพระอุตติยเถระ<br>
  (พระอุตติยเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๖๙] ครั้งนั้น ข้าพเจ้าเกิดเป็นจระเข้อาศัยอยู่ที่ฝั่งแม่น้ำจันทภาคา<br>
  ข้าพเจ้าขวนขวายหาเหยื่อของตนจึงได้ไปยังท่าน้ำ<br>
  [๑๗๐] สมัยนั้น พระผู้มีพระภาคผู้เป็นพระสยัมภู<br>
  ผู้ทรงเป็นบุคคลผู้เลิศ พระนามว่าสิทธัตถะ<br>
  พระองค์ประสงค์จะเสด็จข้ามแม่น้ำ จึงเสด็จเข้ามายังท่าน้ำ<br>
  [๑๗๑] เมื่อพระสัมมาสัมพุทธเจ้าเสด็จมาถึงแล้ว<br>
  แม้ข้าพเจ้าก็เข้าไปถึงที่ท่าน้ำนั้น<br>
  ข้าพเจ้าเข้าเฝ้าพระสัมมาสัมพุทธเจ้าแล้วกราบทูลคำนี้ว่า<br>
  [๑๗๒] ข้าแต่พระองค์ผู้มีความเพียรมาก<br>
  ขอเชิญพระองค์เสด็จขึ้น(หลังข้าพระองค์)เถิด<br>
  ข้าพระองค์จักพาพระองค์ข้าม<br>
  นั้นเป็นวิสัยของบิดาและปู่ของข้าพระองค์<br>
  ข้าแต่พระมหามุนี ขอพระองค์ทรงอนุเคราะห์ด้วยเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔๕ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๘. อุตติยเถราปทาน<br>
  [๑๗๓] พระผู้มีพระภาคผู้มหามุนี<br>
  ทรงสดับคำทูลเชิญของข้าพเจ้าแล้วเสด็จขึ้น(หลัง)<br>
  ข้าพเจ้ามีจิตร่าเริงเบิกบาน<br>
  จึงพาพระผู้มีพระภาคผู้ทรงเป็นผู้นำสัตว์โลกข้ามไป<br>
  [๑๗๔] ที่ฝั่งแม่น้ำฝั่งโน้น พระผู้มีพระภาค<br>
  พระนามว่าสิทธัตถะ ผู้ทรงเป็นผู้นำสัตว์โลก<br>
  ทรงทำให้ข้าพเจ้าพอใจ ณ ที่นั้นว่า<br>
  ท่านจักได้บรรลุอมตธรรม<br>
  [๑๗๕] ข้าพเจ้าจุติจากกายนั้นแล้วได้ไปเกิดยังเทวโลก<br>
  มีเหล่านางเทพอัปสรห้อมล้อม ได้เสวยทิพยสุข<br>
  [๑๗๖] ข้าพเจ้าได้เป็นจอมเทพ ได้ครองเทวสมบัติ ๗ ชาติ<br>
  และได้เป็นพระเจ้าจักรพรรดิผู้เป็นใหญ่ในแผ่นดิน ๓ ชาติ<br>
  [๑๗๗] ข้าพเจ้าประกอบวิเวกอยู่เนือง ๆ<br>
  มีปัญญารักษาตนและสำรวมดีแล้ว<br>
  ทรงร่างกายซึ่งมีในภพสุดท้ายอยู่ในศาสนา<br>
  ของพระสัมมาสัมพุทธเจ้า<br>
  [๑๗๘] ในกัปที่ ๙๔ นับจากกัปนี้ไป<br>
  ข้าพเจ้าได้พาพระผู้มีพระภาคผู้องอาจกว่านรชนข้ามแล้ว<br>
  จึงไม่รู้จักทุคติเลย<br>
  นี้เป็นผลแห่งการพาพระผู้มีพระภาคข้าม<br>
  [๑๗๙] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอุตติยเถระได้ภาษิตคาถาเหล่านี้ ด้วยประการฉะนี้<br>
  อุตติยเถราปทานที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔๖ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๙. เอกัญชลิกเถราปทาน<br>
  ๙. เอกัญชลิกเถราปทาน<br>
  ประวัติในอดีตชาติของพระเอกัญชลิกเถระ<br>
  (พระเอกัญชลิกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๘๐] พระสัมมาสัมพุทธเจ้า ผู้มีพระฉวีวรรณดังทองคำ<br>
  พระนามว่าวิปัสสี ทรงเปรียบด้วยนายเกวียนผู้เลิศ<br>
  ผู้เป็นนรชนผู้ประเสริฐ ทรงเป็นผู้นำโดยวิเศษ<br>
  กำลังเสด็จไปในระหว่างร้านตลาด<br>
  [๑๘๑] ทรงฝึกผู้ที่ยังไม่ได้รับการฝึก ผู้คงที่<br>
  เป็นเจ้าลัทธิใหญ่ มีปัญญามาก<br>
  ข้าพระองค์ได้เห็นแล้วจึงเป็นผู้เลื่อมใส<br>
  มีใจยินดีแล้วได้ประคองอัญชลี<br>
  [๑๘๒] ในกัปที่ ๙๑ นับจากกัปนี้ไป<br>
  ข้าพเจ้าได้ประคองอัญชลีไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการประคองอัญชลี<br>
  [๑๘๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระเอกัญชลิกเถระได้ภาษิตคาถาเหล่านี้ ด้วยประการฉะนี้<br>
  เอกัญชลิกเถราปทานที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔๗ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] ๑๐. โขมทายกเถราปทาน<br>
  ๑๐. โขมทายกเถราปทาน<br>
  ประวัติในอดีตชาติของพระโขมทายกเถระ<br>
  (พระโขมทายกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๘๔] ครั้งนั้น ข้าพเจ้าเป็นพ่อค้าอาศัยอยู่ในกรุงพันธุมดี<br>
  ได้เลี้ยงดูภรรยาด้วยการค้าขายนั้น และปลูกพืชสมบัติ๑<br>
  [๑๘๕] ข้าพเจ้าต้องการบุญกุศล<br>
  จึงได้ถวายผ้าเปลือกไม้ผืนหนึ่ง<br>
  แด่พระศาสดาทรงพระนามว่าวิปัสสี<br>
  ผู้แสวงหาคุณอันยิ่งใหญ่ ซึ่งเสด็จดำเนินอยู่ที่ถนน<br>
  [๑๘๖] ในกัปที่ ๙๑ นับจากกัปนี้ไป<br>
  ข้าพเจ้าได้ถวายผ้าเปลือกไม้ไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายผ้าเปลือกไม้<br>
  [๑๘๗] ในกัปที่ ๒๗ นับจากกัปนี้ไป<br>
  ข้าพเจ้าได้เกิดเป็นพระเจ้าจักรพรรดิองค์หนึ่ง<br>
  พระนามว่าสินธวสันทนะ<br>
  สมบูรณ์ด้วยรัตนะ ๗ ประการ เป็นใหญ่ในทวีปทั้ง ๔<br>
  [๑๘๘] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระโขมทายกเถระได้ภาษิตคาถาเหล่านี้ ด้วยประการฉะนี้<br>
  โขมทายกเถราปทานที่ ๑๐ จบ<br>
  สุภูติวรรคที่ ๓ จบบริบูรณ์<br>
  ภาณวารที่ ๔ จบ<br><br>เชิงอรรถ :<br>
  ๑ พืชสมบัติ หมายถึงบุญมีทานและศีลเป็นต้น (ขุ.อป.อ. ๒/๑๘๔/๕๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔๘ }</span></p><hr><p>
  พระสุตตันตปิฎก ขุททกนิกาย อปทาน [๓. สุภูติวรรค] รวมอปทานที่มีในวรรค<br>
  รวมอปทานที่มีในวรรคนี้ คือ<br>
  <br>
   ๑. สุภูติเถราปทาน   ๒. อุปวาณเถราปทาน<br>
   ๓. ติสรณคมนิยเถราปทาน  ๔. ปัญจสีลสมาทานิยเถราปทาน<br>
   ๕. อันนสังสาวกเถราปทาน  ๖. ธูปทายกเถราปทาน<br>
   ๗. ปุฬินปูชกเถราปทาน  ๘. อุตติยเถราปทาน<br>
   ๙. เอกัญชลิกเถราปทาน ๑๐. โขมทายกเถราปทาน<br>
  <br>
  ในวรรคที่ ๓ มี ๑๐ เรื่องดังว่ามานี้<br>
  รวมคาถาทั้งหมดที่ท่านกล่าวไว้มี ๑๘๕ คาถา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๔๙ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๑. กุณฑธานเถราปทาน<br>
  ๔. กุณฑธานวรรค<br>
  หมวดว่าด้วยเรื่องพระกุณฑธานะเป็นต้น<br>
  ๑. กุณฑธานเถราปทาน<br>
  ประวัติในอดีตชาติของพระกุณฑธานเถระ<br>
  (พระกุณฑธานเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑] ข้าพเจ้ามีจิตเลื่อมใส<br>
  มีใจยินดีได้บำรุงพระพุทธเจ้าผู้ประเสริฐที่สุด<br>
  ทรงเป็นพระสยัมภู เป็นบุคคลผู้เลิศ<br>
  เสด็จหลีกเร้น๑อยู่ ๗ วัน<br>
  [๒] ข้าพเจ้ารู้เวลาที่พระองค์จะเสด็จออกจากสมาบัติ<br>
  จึงได้ถือกล้วยหวีใหญ่เข้าไปถวาย<br>
  แด่พระผู้มีพระภาคผู้เป็นมหามุนีพระนามว่าปทุมุตตระ<br>
  [๓] พระผู้มีพระภาคผู้เป็นสัพพัญญู<br>
  ผู้ทรงเป็นผู้นำสัตว์โลก เป็นมหามุนี<br>
  เมื่อจะทำจิตของข้าพเจ้าให้เลื่อมใส จึงทรงรับแล้วเสวย<br>
  [๔] พระสัมมาสัมพุทธเจ้าทรงเปรียบด้วยนายเกวียนผู้ยอดเยี่ยม<br>
  เสวยแล้วประทับนั่งบนอาสนะของพระองค์<br>
  ได้ตรัสพระคาถาเหล่านี้ว่า<br>
  [๕] เหล่ายักษ์ที่ประชุมกันอยู่ที่ภูเขานี้<br>
  และคณะภูตในป่าทั้งหมดจงฟังคำของเรา<br>
  [๖] เราจักพยากรณ์ผู้ที่บำรุงพระพุทธเจ้า<br>
  ผู้เป็นดังพญาเนื้อชาติไกรสร<br>
  ท่านทั้งหลายจงฟังเรากล่าวเถิด<br><br>เชิงอรรถ :<br>
  ๑ เสด็จหลีกเล้น หมายถึงอยู่โดยการเข้านิโรธสมาบัติ (ขุ.อป.อ. ๒/๑/๖๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕๐ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๑. กุณฑธานเถราปทาน<br>
  [๗] ผู้นั้นจักเป็นเทวราช ๑๑ ชาติ<br>
  และจักเป็นพระเจ้าจักรพรรดิ ๓๔ ชาติ<br>
  [๘] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชกุลโอกกากราช จักอุบัติขึ้นในโลก<br>
  [๙] ผู้นั้นจักด่าสมณะทั้งหลายผู้มีศีล ผู้ไม่มีอาสวะ<br>
  จักได้การขนานนามเพราะวิบากแห่งบาปกรรม<br>
  [๑๐] เขาจักมีนามว่ากุณฑธานะ<br>
  เป็นสาวกของพระศาสดาพระองค์นั้น<br>
  เป็นธรรมทายาท เป็นโอรสที่ธรรมเนรมิต<br>
  [๑๑] ข้าพเจ้าขวนขวายวิเวกอยู่เนือง ๆ<br>
  มีปกติเข้าฌาน ยินดีในฌาน<br>
  ให้พระศาสดาทรงพอพระทัยแล้ว<br>
  อยู่อย่างผู้ไม่มีอาสวะ<br>
  [๑๒] พระผู้มีพระภาคชินเจ้ามีเหล่าสาวกแวดล้อม<br>
  มีหมู่ภิกษุห้อมล้อม ประทับนั่งในท่ามกลางหมู่ภิกษุแล้ว<br>
  ทรงให้ข้าพเจ้าจับสลาก<br>
  [๑๓] ข้าพเจ้าห่มผ้าเฉวียงบ่า<br>
  อภิวาทพระศาสดาผู้ทรงเป็นผู้นำสัตว์โลก<br>
  เมื่อภิกษุทั้งหลายกล่าวอยู่ได้จับสลากเป็นครั้งแรก<br>
  ต่อพระพักตร์ของพระผู้มีพระภาคผู้ประเสริฐ<br>
  [๑๔] ด้วยกรรมนั้น พระผู้มีพระภาค<br>
  ทรงทำหมื่นจักรวาลให้หวั่นไหว<br>
  ประทับนั่งในท่ามกลางหมู่ภิกษุ<br>
  ทรงตั้งข้าพเจ้าไว้ในตำแหน่งอันเลิศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕๑ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๒. สาคตเถราปทาน<br>
  [๑๕] ข้าพเจ้ามีความเพียรสำหรับนำพาธุระ<br>
  เป็นความเพียรที่นำมาซึ่งธรรมเป็นแดนเกษมจากโยคะ<br>
  ข้าพเจ้าทรงร่างกายซึ่งมีในภพสุดท้าย<br>
  อยู่ในศาสนาของพระสัมมาสัมพุทธเจ้า<br>
  [๑๖] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระกุณฑธานเถระได้ภาษิตคาถาเหล่านี้ ด้วยประการฉะนี้<br>
  กุณฑธานเถราปทานที่ ๑ จบ</p>
<p> ๒. สาคตเถราปทาน<br>
  ประวัติในอดีตชาติของพระสาคตเถระ<br>
  (พระสาคตเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๗] ครั้งนั้น ข้าพเจ้าได้เป็นพราหมณ์มีนามว่าโสภิตะ<br>
  ห้อมล้อมด้วยศิษย์ของตนได้ไปยังอาราม<br>
  [๑๘] ในสมัยนั้น พระผู้มีพระภาคทรงเป็นผู้สูงสุดแห่งบุรุษ<br>
  มีหมู่ภิกษุห้อมล้อม เสด็จออกจากประตูอารามแล้วประทับยืนอยู่<br>
  [๑๙] ข้าพเจ้าได้เห็นพระสัมมาสัมพุทธเจ้าพระองค์นั้น<br>
  ผู้ฝึกพระองค์แล้วมีหมู่ภิกษุผู้ฝึกตนห้อมล้อมแล้ว<br>
  จึงทำจิตของตนให้เลื่อมใส<br>
  ชมเชยพระผู้มีพระภาคทรงเป็นผู้นำสัตว์โลกว่า<br>
  [๒๐] ต้นไม้ทุกชนิดนั้นขึ้นงอกงามบนแผ่นดินได้ ฉันใด<br>
  สัตว์ทั้งหลายผู้มีความรู้ ก็ฉันนั้น<br>
  ย่อมงอกงามในศาสนาของพระชินเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕๒ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๒. สาคตเถราปทาน<br>
  [๒๑] แม้พระองค์ทรงเป็นสัพพัญญู<br>
  เปรียบด้วยนายเกวียนทรงแสวงหาคุณอันยิ่งใหญ่<br>
  ทรงชักนำชนจำนวนมากออกจากทางผิดแล้วตรัสบอกทางถูก๑<br>
  [๒๒] ทรงฝึกพระองค์แล้ว มีหมู่ภิกษุผู้ฝึกตนห้อมล้อมแล้ว<br>
  มีปกติเข้าฌาน มีหมู่ภิกษุห้อมล้อมผู้ยินดีในฌาน<br>
  มีความเพียร ห้อมล้อมด้วยผู้มีจิตเด็ดเดี่ยว<br>
  สงบระงับ ผู้คงที่<br>
  [๒๓] พระองค์ประดับด้วยสาวกบริษัท<br>
  ทรงงดงามด้วยพระญาณที่เกิดจากบุญ<br>
  พระองค์มีพระรัศมีพวยพุ่งดังดวงอาทิตย์อุทัย ฉะนั้น<br>
  [๒๔] พระศาสดาพระนามว่าปทุมุตตระ ผู้แสวงหาคุณอันยิ่งใหญ่<br>
  ทอดพระเนตรเห็นข้าพเจ้าผู้มีจิตเลื่อมใสแล้ว<br>
  ประทับยืนอยู่ในท่ามกลางหมู่ภิกษุได้ตรัสพระคาถาเหล่านี้ว่า<br>
  [๒๕] พราหมณ์ใดเกิดความร่าเริงแล้วสรรเสริญเรา<br>
  พราหมณ์นั้นจักรื่นรมย์ในเทวโลก ๑๐๐,๐๐๐ กัป<br>
  [๒๖] เขาถูกกุศลมูลตักเตือนแล้วจุติจากสวรรค์ชั้นดุสิต<br>
  จักบวชในศาสนาของพระผู้มีพระภาคพระนามว่าโคดม<br>
  [๒๗] ครั้นบวชในศาสนาแล้วจักได้ความยินดีและความร่าเริง<br>
  มีนามว่าสาคตะ เป็นสาวกของพระศาสดา<br>
  [๒๘] ข้าพเจ้าครั้นบวชแล้ว เว้นกายทุจริต<br>
  ละวจีทุจริต ชำระอาชีวะให้บริสุทธิ์<br>
  [๒๙] ข้าพเจ้าอยู่อย่างนี้ เป็นผู้ฉลาดในเตโชธาตุ (ธาตุไฟ)<br>
  กำหนดรู้อาสวะทั้งปวงแล้ว อยู่อย่างผู้ไม่มีอาสวะ<br><br>เชิงอรรถ :<br>
  ๑ ทางถูก ในที่นี้หมายถึงอุบายเครื่องบรรลุนิพพานซึ่งเป็นทางของสัตบุรุษ (ขุ.อป.อ.
  ๒/๒๑/๖๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕๓ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๓. มหากัจจายนเถราปทาน<br>
  [๓๐] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระสาคตเถระได้ภาษิตคาถาเหล่านี้ ด้วยประการฉะนี้<br>
  สาคตเถราปทานที่ ๒ จบ</p>
<p> ๓. มหากัจจายนเถราปทาน<br>
  ประวัติในอดีตชาติของพระมหากัจจายนเถระ<br>
  (พระมหากัจจายนเถระ เมื่อจะประกาศประวัติในอดีตชาติของตน จึงกล่าวว่า)<br>
  [๓๑] พระเจดีย์(วิหารที่ประทับ)ชื่อว่าปทุมะ<br>
  ของพระผู้มีพระภาคผู้เป็นที่พึ่งพระนามว่าปทุมุตตระ<br>
  ข้าพเจ้าให้ทำแผ่นศิลาไว้ภายใต้แล้วใช้ทองคำไล้ทาแผ่นศิลานั้น<br>
  [๓๒] และได้กั้นฉัตรซึ่งทำด้วยรัตนะแล้ว<br>
  ถือพัดวาลวีชนีพัดถวายพระพุทธเจ้า<br>
  ผู้เป็นเผ่าพันธุ์ของสัตว์โลก ผู้คงที่<br>
  [๓๓] ภุมมเทวดา(เทวดาผู้อาศัยอยู่บนแผ่นดิน)<br>
  มาประชุมกันทั้งหมดเท่าที่มีในครั้งนั้น<br>
  ด้วยหวังว่า พระศาสดาจักตรัสผลแห่งการกั้นฉัตรซึ่งทำด้วยรัตนะ<br>
  [๓๔] พวกเราจักฟังพระศาสดาตรัสเรื่องทั้งหมดนั้น<br>
  จะพึงเกิดความร่าเริงอย่างยิ่งในศาสนาของพระสัมมาสัมพุทธเจ้า<br>
  [๓๕] พระผู้มีพระภาคผู้เป็นพระสยัมภู<br>
  เป็นบุคคลผู้เลิศประทับนั่งบนอาสนะทองแล้ว<br>
  มีหมู่ภิกษุห้อมล้อม ได้ตรัสพระคาถาเหล่านี้ว่า<br>
  [๓๖] เราจักพยากรณ์ผู้ที่ได้ถวายอาสนะซึ่งทำด้วยทอง<br>
  และกั้นฉัตรซึ่งทำด้วยรัตนะนี้<br>
  ท่านทั้งหลายจงฟังเรากล่าวเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕๔ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๓. มหากัจจายนเถราปทาน<br>
  [๓๗] ผู้นั้นจักเป็นจอมเทพครองเทวสมบัติ ๓๐ กัป<br>
  จักแผ่รัศมีไป ๑๐๐ โยชน์โดยรอบ<br>
  [๓๘] ผู้นั้นจักมาเกิดยังมนุษยโลก เป็นพระเจ้าจักรพรรดิ<br>
  มีพระนามว่าปภัสสระ จักเป็นผู้มีเดชแผ่ไป<br>
  [๓๙] ผู้นั้นจักได้เป็นกษัตริย์<br>
  ส่องสว่างไป ๘ ศอก โดยรอบทั้งกลางวันกลางคืน<br>
  เหมือนดวงอาทิตย์อุทัย ฉะนั้น<br>
  [๔๐] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๔๑] ผู้นั้นถูกกุศลมูลตักเตือนแล้ว<br>
  จักจุติจากสวรรค์ชั้นดุสิต<br>
  มาเกิดเป็นบุตรของพราหมณ์มีนามว่ากัจจานะ ตามโคตร<br>
  [๔๒] ภายหลังเขาออกบวชแล้วจักสำเร็จเป็นพระอรหันต์ ไม่มีอาสวะ<br>
  พระโคดมผู้ส่องโลกให้โชติช่วงจักตั้งเขาไว้ในอตทัคคะ<br>
  [๔๓] เขาจักตอบปัญหาที่ถูกถามอย่างย่อได้โดยพิสดาร<br>
  และเมื่อตอบปัญหานั้น จักทำอัธยาศัยให้เต็มได้<br>
  [๔๔] ข้าพเจ้าเป็นพราหมณ์ผู้อภิชาตบุตรในตระกูลที่มั่งคั่ง<br>
  จบมนตร์ สละทรัพย์และข้าวเปลือกแล้ว<br>
  ออกบวชเป็นบรรพชิต<br>
  [๔๕] เมื่อถูกถามปัญหาแม้โดยย่อ<br>
  ข้าพเจ้าก็กล่าวแก้ได้โดยพิสดาร<br>
  ทำอัธยาศัยของชนเหล่านั้นให้เต็ม<br>
  ให้พระผู้มีพระภาคผู้สูงสุดแห่งเทวดาและมนุษย์ทรงพอพระทัยได้<br>
  [๔๖] พระมหาวีระผู้เป็นพระสยัมภู เป็นบุคคลผู้เลิศ<br>
  ข้าพเจ้าทำให้ทรงพอพระทัยแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕๕ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๔. กาฬุทายีเถราปทาน<br>
  ประทับนั่งในท่ามกลางหมู่ภิกษุแล้ว<br>
  ทรงตั้งข้าพเจ้าไว้ในเอตทัคคะ<br>
  [๔๗] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระมหากัจจายนเถระได้ภาษิตคาถาเหล่านี้ ด้วยประการฉะนี้<br>
  มหากัจจายนเถราปทานที่ ๓ จบ</p>
<p> ๔. กาฬุทายีเถราปทาน<br>
  ประวัติในอดีตชาติของพระกาฬุทายีเถระ<br>
  (พระกาฬุทายีเถระ เมื่อจะประกาศประวัติในอดีตชาติของตน จึงกล่าวว่า)<br>
  [๔๘] เมื่อพระพุทธเจ้าพระนามว่าปทุมุตตระ<br>
  ผู้เจริญที่สุดในโลก ผู้คงที่<br>
  เสด็จดำเนินทางไกลเที่ยวจาริกไปในครั้งนั้น<br>
  [๔๙] ข้าพเจ้าได้ถือดอกปทุม ดอกอุบล<br>
  และดอกมะลิซ้อน ที่บานสะพรั่ง<br>
  และถือข้าว(สุก)ชั้นดีมาถวายพระศาสดา<br>
  [๕๐] พระมหาวีระเสวยข้าวสุกชั้นดี โภชนะอย่างดี<br>
  อนึ่ง กาฬุทายีรับดอกไม้นั้นแล้ว มอบถวายแก่พระชินเจ้า<br>
  [๕๑] ผู้ที่ได้ถวายดอกปทุมชั้นดีเยี่ยม<br>
  ที่น่าปรารถนา น่าใคร่นี้แก่เรา ชื่อว่าทำสิ่งที่ทำได้ยาก<br>
  [๕๒] เราจักพยากรณ์ผู้ที่ได้ใช้ดอกไม้บูชา<br>
  และได้ถวายข้าวสุกชั้นดีแก่เรา<br>
  ท่านทั้งหลายจงฟังเรากล่าวเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕๖ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๔. กาฬุทายีเถราปทาน<br>
  [๕๓] ผู้นั้นจักครองเทวสมบัติ ๑๘ ชาติ<br>
  ดอกอุบล ดอกปทุม และดอกมะลิซ้อน จะมีในเบื้องบนผู้นั้น<br>
  [๕๔] ด้วยผลบุญของเขา ผู้คนจักสร้างหลังคา<br>
  ประกอบด้วยของหอมที่เป็นทิพย์กั้นไว้ในอากาศ ในเวลานั้น<br>
  [๕๕] เขาจักเป็นพระเจ้าจักรพรรดิ ๒๕ ชาติ<br>
  จักเป็นพระเจ้าแผ่นดินครองแผ่นดิน ๕๐๐ ชาติ<br>
  [๕๖] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๕๗] เขายินดียิ่งในกรรมของตน<br>
  ถูกกุศลมูลตักเตือนแล้วจักเกิดเป็นเผ่าพันธุ์แห่งพระญาติ<br>
  ที่ก่อให้เกิดความเพลิดเพลินแก่พวกเจ้าศากยะ<br>
  [๕๘] และภายหลังเขาถูกกุศลมูลตักเตือนแล้วบวช<br>
  กำหนดรู้อาสวะทั้งปวงจักเป็นผู้ไม่มีอาสวะแล้วนิพพาน<br>
  [๕๙] พระโคดมผู้เป็นเผ่าพันธุ์ของโลก<br>
  จักทรงตั้งเขา ผู้บรรลุปฏิสัมภิทา ทำกิจที่ควรทำเสร็จแล้ว<br>
  ไม่มีอาสวะไว้ในเอตทัคคะ<br>
  [๖๐] เขามีจิตเด็ดเดี่ยวเพื่อบำเพ็ญเพียร<br>
  เป็นผู้สงบระงับ ไม่มีอุปธิ มีนามว่าอุทายี ตามโคตร<br>
  จักเป็นสาวกของพระศาสดา<br>
  [๖๑] ราคะ โทสะ โมหะ มานะ และมักขะอันข้าพเจ้ากำจัดได้แล้ว<br>
  ข้าพเจ้ากำหนดรู้อาสวะทั้งปวงแล้วอยู่อย่างผู้ไม่มีอาสวะ<br>
  [๖๒] ข้าพเจ้ามีความเพียร มีปัญญารักษาตน<br>
  ทำให้พระสัมมาสัมพุทธเจ้าทรงพอพระทัยแล้ว<br>
  และพระสัมมาสัมพุทธเจ้าผู้ทรงยินดี<br>
  ได้ทรงตั้งข้าพเจ้าไว้ในตำแหน่งอันเลิศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕๗ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๕. โมฆราชเถราปทาน<br>
  [๖๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระกาฬุทายีเถระได้ภาษิตคาถาเหล่านี้ ด้วยประการฉะนี้<br>
  กาฬุทายีเถราปทานที่ ๔ จบ</p>
<p> ๕. โมฆราชเถราปทาน<br>
  ประวัติในอดีตชาติของพระโมฆราชเถระ<br>
  (พระโมฆราชเถระ เมื่อจะประกาศประวัติในอดีตชาติของตน จึงกล่าวว่า)<br>
  [๖๔] พระผู้มีพระภาค ผู้เป็นพระสยัมภูพระนามว่าอัตถทัสสี<br>
  ผู้ไม่ทรงพ่ายแพ้มีหมู่ภิกษุห้อมล้อม<br>
  เสด็จดำเนินไปที่ถนน<br>
  [๖๕] ข้าพเจ้าก็มีศิษย์ทั้งหลายแวดล้อม ออกจากเรือนไป<br>
  ครั้นออกไปแล้วได้พบพระผู้มีพระภาค<br>
  ผู้ทรงเป็นผู้นำสัตว์โลกที่ถนนนั้น<br>
  [๖๖] ข้าพเจ้าประคองอัญชลีเหนือเศียรเกล้า<br>
  ถวายอภิวาทพระสัมมาสัมพุทธเจ้า<br>
  ทำจิตของตนให้เลื่อมใสแล้ว<br>
  ชมเชยพระองค์ผู้ทรงเป็นผู้นำสัตว์โลกว่า<br>
  [๖๗] สัตว์ทั้งที่มีรูปก็ตาม ไม่มีรูปก็ตาม ที่มีสัญญาก็ตาม<br>
  ไม่มีสัญญาก็ตาม มีจำนวนเท่าใด สัตว์จำนวนเท่านั้นทั้งหมด<br>
  ย่อมเข้าไปปรากฏภายในพระญาณของพระองค์<br>
  [๖๘] เปรียบเหมือนสัตว์น้ำเหล่าใดเหล่าหนึ่งบรรดามี<br>
  สัตว์เหล่านั้นย่อมตกอยู่ภายในแหของคนที่เอาแหตาถี่ ๆ<br>
  เหวี่ยงคลุมน้ำ ฉะนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕๘ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๕. โมฆราชเถราปทาน<br>
  [๖๙] อนึ่ง สัตว์เหล่าใดมีเจตนา<br>
  สัตว์เหล่านั้นทั้งหมด ทั้งที่มีรูป และไม่มีรูป<br>
  ย่อมเข้าไปปรากฏภายในพระญาณของพระองค์<br>
  [๗๐] พระองค์ทรงช่วยเหลือสัตว์โลกที่อากูลด้วยความมืดนี้ได้<br>
  สัตว์เหล่านั้นได้ฟังธรรมของพระองค์แล้ว<br>
  ย่อมข้ามกระแสความสงสัยได้<br>
  [๗๑] สัตว์โลกถูกอวิชชาหุ้มห่อไว้แล้ว<br>
  ถูกความมืดปกคลุมแล้ว<br>
  เมื่อพระญาณของพระองค์โชติช่วงอยู่ ความมืดก็ถูกขจัดแล้ว<br>
  [๗๒] พระองค์เป็นผู้มีพระจักษุ<br>
  บรรเทาความมืดที่ใหญ่หลวงของสัตว์ทั้งปวงได้<br>
  ชนจำนวนมากฟังธรรมของพระองค์แล้วจักนิพพาน<br>
  [๗๓] ข้าพเจ้านำน้ำผึ้งรวงที่ไม่มีโทษ<br>
  ใส่เต็มหม้อแล้ว ใช้มือทั้ง ๒ ข้างประคอง<br>
  น้อมถวายพระผู้มีพระภาคผู้แสวงหาคุณอันยิ่งใหญ่<br>
  [๗๔] พระผู้มีพระภาคผู้มีความเพียรมาก<br>
  ผู้แสวงหาคุณอันยิ่งใหญ่<br>
  ทรงรับด้วยพระหัตถ์ของพระองค์<br>
  พระผู้มีพระภาคผู้สัพพัญญู ครั้นเสวยน้ำผึ้งนั้นแล้ว<br>
  เสด็จเหาะขึ้นสู่นภากาศ<br>
  [๗๕] พระศาสดาพระนามว่าอัตถทัสสี<br>
  ผู้องอาจกว่านรชน ประทับยืนอยู่ในอากาศ<br>
  เมื่อจะทรงทำจิตของข้าพเจ้าให้เลื่อมใสได้ตรัสพระคาถาเหล่านี้ว่า<br>
  [๗๖] ผู้ใดชมเชยพระญาณนี้และชมเชยพระพุทธเจ้าผู้ประเสริฐที่สุด<br>
  ด้วยจิตที่เลื่อมใสนั้น ผู้นั้นจะไม่ไปเกิดยังทุคติเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๕๙ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๕. โมฆราชเถราปทาน<br>
  [๗๗] และผู้นั้นจักครองเทวสมบัติ ๖๔ ชาติ<br>
  จักเป็นพระเจ้าประเทศราชครองแผ่นดิน ๑๐๘ ชาติ<br>
  [๗๘] จักเป็นพระเจ้าจักรพรรดิ ๑๐๕ ชาติ<br>
  จักครองประเทศราชในแผ่นดินนับชาติไม่ถ้วน<br>
  [๗๙] เขาจักเป็นผู้คงแก่เรียน ทรงมนตร์ จบไตรเพท<br>
  จักบวชในศาสนาของพระผู้มีพระภาคพระนามว่าโคดม<br>
  [๘๐] เขาจักพิจารณาเนื้อความที่ลึกซึ้งละเอียดได้ด้วยญาณ<br>
  จักมีนามว่าโมฆราช เป็นสาวกของพระศาสดา<br>
  [๘๑] เขาจักสมบูรณ์ด้วยวิชชา ๓<br>
  ทำกิจที่ควรทำเสร็จแล้ว ไม่มีอาสวะ<br>
  พระพุทธเจ้าพระนามว่าโคดม<br>
  ทรงเปรียบด้วยนายเกวียนผู้เลิศ<br>
  จักทรงตั้งเขาไว้ในเอตทัคคะ<br>
  [๘๒] ข้าพเจ้าละโยคะที่เป็นของมนุษย์ได้แล้ว<br>
  ตัดกิเลสเครื่องผูกพันคือภพได้แล้ว<br>
  กำหนดรู้อาสวะทั้งปวงแล้วอยู่อย่างผู้ไม่มีอาสวะ<br>
  [๘๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระโมฆราชเถระได้ภาษิตคาถาเหล่านี้ ด้วยประการฉะนี้<br>
  โมฆราชเถราปทานที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖๐ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๖. อธิมุตตเถราปทาน<br>
  ๖. อธิมุตตเถราปทาน<br>
  ประวัติในอดีตชาติของพระอธิมุตตเถระ<br>
  (พระอธิมุตตเถระ เมื่อจะประกาศประวัติในอดีตชาติของตน จึงกล่าวว่า)<br>
  [๘๔] เมื่อพระผู้มีพระภาคผู้ทรงเป็นที่พึ่ง<br>
  ของสัตว์โลกพระนามว่าอัตถทัสสี<br>
  ผู้สูงสุดแห่งนรชน เสด็จดับขันธปรินิพพานแล้ว<br>
  ข้าพเจ้ามีจิตผ่องใส ได้บำรุงภิกษุสงฆ์<br>
  [๘๕] ครั้นนิมนต์พระสังฆรัตนะ ผู้ซื่อตรง ผู้มีจิตตั้งมั่นแล้ว<br>
  ข้าพเจ้าจึงใช้ต้นอ้อยทำมณฑป<br>
  นิมนต์สงฆ์ผู้สูงสุดให้ฉันแล้ว<br>
  [๘๖] ข้าพเจ้าเกิดในกำเนิดใด ๆ<br>
  คือจะเกิดเป็นเทวดาหรือมนุษย์ก็ตาม<br>
  ในกำเนิดนั้น ๆ ข้าพเจ้าย่อมปกครองสัตว์ทั้งปวง<br>
  นี้เป็นผลแห่งบุญกรรม<br>
  [๘๗] ในกัปที่ ๑๑๘ (นับจากกัปนี้ไป)<br>
  ข้าพเจ้าได้ถวายทานไว้ ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายอ้อย<br>
  [๘๘] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอธิมุตตเถระได้ภาษิตคาถาเหล่านี้ ด้วยประการฉะนี้<br>
  อธิมุตตเถราปทานที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖๑ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๗. ลสุณทายกเถราปทาน<br>
  ๗. ลสุณทายกเถราปทาน<br>
  ประวัติในอดีตชาติของพระลสุณทายกเถระ<br>
  (พระลสุณทายกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๘๙] ครั้งนั้น ข้าพเจ้าบวชเป็นดาบส<br>
  อาศัยอยู่ในที่ไม่ไกลภูเขาหิมพานต์<br>
  ข้าพเจ้าอาศัยกระเทียมเลี้ยงชีวิต<br>
  กระเทียมเป็นอาหารของข้าพเจ้า<br>
  [๙๐] ข้าพเจ้าใส่กระเทียมเต็มหาบแล้วหาบไปยังสังฆาราม<br>
  ข้าพเจ้ามีจิตร่าเริงเบิกบานได้ถวายกระเทียมแด่พระสงฆ์<br>
  [๙๑] เพราะถวายกระเทียมแด่พระสงฆ์<br>
  ผู้ยินดีในศาสนาของพระผู้มีพระภาคพระนามว่าวิปัสสี<br>
  ผู้เลิศกว่านรชน<br>
  ข้าพเจ้าจึงบันเทิงในสวรรค์ตลอดกัปหนึ่ง<br>
  [๙๒] ในกัปที่ ๙๑ นับจากกัปนี้ไป<br>
  ข้าพเจ้าได้ถวายกระเทียมไว้ในครั้งนั้น<br>
  จึงไม่รู้จักทุคติเลย<br>
  นี้เป็นผลแห่งการถวายกระเทียม<br>
  [๙๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระลสุณทายกเถระได้ภาษิตคาถาเหล่านี้ ด้วยประการฉะนี้<br>
  ลสุณทายกเถราปทานที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖๒ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๘. อายาคทายกเถราปทาน<br>
  ๘. อายาคทายกเถราปทาน<br>
  ประวัติในอดีตชาติของพระอายาคทายกเถระ<br>
  (พระอายาคทายกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๙๔] เมื่อพระผู้มีพระภาคผู้ทรงเป็นที่พึ่งของสัตว์โลกพระนามว่าสิขี<br>
  ผู้ประเสริฐกว่าเจ้าลัทธิทั้งหลาย เสด็จดับขันธปรินิพพานแล้ว<br>
  ข้าพเจ้ามีจิตร่าเริงเบิกบานได้ไหว้พระสถูปที่ประเสริฐ<br>
  [๙๕] ครั้งนั้น ข้าพเจ้ามีจิตร่าเริงเบิกบาน<br>
  ได้ให้นายช่างประเมินราคาแล้วจึงจ่ายทรัพย์<br>
  จ้างก่อสร้างศาลาโรงฉัน<br>
  [๙๖] ข้าพเจ้าอยู่ในเทวโลกถึง ๘ กัป โดยไม่สับสนกันเลย<br>
  ในกัปที่เหลือ ข้าพเจ้าเวียนว่ายตายเกิดสับสนกันไป<br>
  [๙๗] ยาพิษย่อมไม่กล้ำกรายในกายข้าพเจ้า<br>
  และศัสตราก็ไม่ทำร้ายข้าพเจ้า<br>
  ข้าพเจ้าย่อมไม่ตายในน้ำ<br>
  นี้เป็นผลแห่งการสร้างศาลาโรงฉัน<br>
  [๙๘] ข้าพเจ้าปรารถนาฝนเมื่อใด<br>
  มหาเมฆย่อมโปรยปรายฝนตกลงเมื่อนั้น<br>
  แม้เทวดาทั้งหลายก็อยู่ในอำนาจของข้าพเจ้า<br>
  นี้เป็นผลแห่งบุญกรรม<br>
  [๙๙] ข้าพเจ้าได้เป็นพระเจ้าจักรพรรดิ<br>
  สมบูรณ์ด้วยรัตนะ ๗ ประการ ๓๐ ชาติ<br>
  ใคร ๆ ก็ดูหมิ่นข้าพเจ้าไม่ได้<br>
  นี้เป็นผลแห่งบุญกรรม<br>
  [๑๐๐] ในกัปที่ ๓๑ นับจากกัปนี้ไป<br>
  ข้าพเจ้าได้ให้สร้างศาลาโรงฉันไว้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖๓ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๙. ธัมมจักกิกเถราปทาน<br>
  จึงไม่รู้จักทุคติเลย<br>
  นี้เป็นผลแห่งการสร้างศาลาโรงฉัน<br>
  [๑๐๑] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอายาคทายกเถระได้ภาษิตคาถาเหล่านี้ ด้วยประการฉะนี้<br>
  อายาคทายกเถราปทานที่ ๘ จบ</p>
<p> ๙. ธัมมจักกิกเถราปทาน<br>
  ประวัติในอดีตชาติของพระธัมมจักกิกเถระ<br>
  (พระธัมมจักกิกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๐๒] ข้าพเจ้าได้ตั้งธรรมจักร ที่ทำอย่างสวยงามอันวิญญูชนชมเชยไว้<br>
  ข้างหน้าพุทธอาสน์ของพระผู้มีพระภาคพระนามว่าสิทธัตถะ<br>
  [๑๐๓] ข้าพเจ้ามียวดยาน กำลังพล และพาหนะ<br>
  ย่อมงดงามด้วยวรรณะทั้ง ๔๑<br>
  คนจำนวนมากย่อมติดตามแวดล้อมข้าพเจ้าเป็นนิตย์<br>
  [๑๐๔] ข้าพเจ้ามีดนตรี ๖๐,๐๐๐ ชิ้น<br>
  บำรุงบำเรออยู่ทุกเมื่อ ย่อมงดงามด้วยบริวาร<br>
  นี้เป็นผลแห่งบุญกรรม<br>
  [๑๐๕] ในกัปที่ ๙๔ นับจากกัปนี้ไป<br>
  ข้าพเจ้าได้ตั้งธรรมจักรไว้<br>
  จึงไม่รู้จักทุคติเลย<br>
  นี้เป็นผลแห่งการตั้งธรรมจักร<br><br>เชิงอรรถ :<br>
  ๑ ดูเชิงอรรถหน้า ๕๐ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖๔ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] ๑๐. กัปปรุกขิยเถราปทาน<br>
  [๑๐๖] ในกัปที่ ๑๑ นับจากกัปนี้ไป<br>
  ข้าพเจ้าได้เป็นพระเจ้าจักรพรรดิ ๘ ชาติ<br>
  มีพระนามว่าสหัสสราชา<br>
  ผู้เป็นใหญ่ในหมู่ชน มีพลานุภาพมาก<br>
  [๑๐๗] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระธัมมจักกิกเถระได้ภาษิตคาถาเหล่านี้ ด้วยประการฉะนี้<br>
  ธัมมจักกิกเถราปทานที่ ๙ จบ</p>
<p> ๑๐. กัปปรุกขิยเถราปทาน<br>
  ประวัติในอดีตชาติของพระกัปปรุกขิยเถระ<br>
  (พระกัปปรุกขิยเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑๐๘] ข้าพเจ้าได้ประดิษฐานต้นกัลปพฤกษ์คล้องผ้างดงามวิจิตรหลายผืน<br>
  ไว้ตรงหน้าพระสถูปอันประเสริฐที่สุดของพระผู้มีพระภาค<br>
  พระนามว่าสิทธัตถะ<br>
  [๑๐๙] ข้าพเจ้าเกิดในกำเนิดใด ๆ<br>
  คือ จะเกิดเป็นเทวดาหรือมนุษย์ก็ตาม<br>
  ในกำเนิดนั้น ๆ ต้นกัลปพฤกษ์ประดิษฐาน<br>
  ส่องแสงงดงามที่ประตูของข้าพเจ้า<br>
  [๑๑๐] พวกข้าพเจ้า คือ ข้าพเจ้าเอง ชุมนุมชน<br>
  และคนบางเหล่าที่มีอายุเท่ากัน (เพื่อน)<br>
  ได้นำผ้าจากต้นกัลปพฤกษ์นั้นมานุ่งห่ม<br>
  [๑๑๑] ในกัปที่ ๙๔ นับจากกัปนี้ไป<br>
  ข้าพเจ้าประดิษฐานต้นกัลปพฤกษ์ไว้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖๕ }</span></p><hr><p>
  พระสุตตันตปิฎก ขุททกนิกาย อปทาน [๔. กุณฑธานวรรค] รวมอปทานที่มีในวรรค<br>
  จึงไม่รู้จักทุคติเลย<br>
  นี้เป็นผลแห่งการประดิษฐานต้นกัลปพฤกษ์ไว้<br>
  [๑๑๒] และในกัปที่ ๗ นับจากกัปนี้ไป<br>
  ข้าพเจ้าได้เป็นกษัตริย์ผู้จักรพรรดิ ๘ ชาติ<br>
  มีพระนามว่าสุเจละ<br>
  สมบูรณ์ด้วยรัตนะ ๗ ประการ มีพลานุภาพมาก<br>
  [๑๑๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระกัปปรุกขิยเถระได้ภาษิตคาถาเหล่านี้ ด้วยประการฉะนี้<br>
  กัปปรุกขิยเถราปทานที่ ๑๐ จบ<br>
  กุณฑธานวรรคที่ ๔ จบบริบูรณ์</p>
<p> รวมอปทานที่มีในวรรคนี้ คือ<br>
<br>
   ๑. กุณฑธานเถราปทาน   ๒. สาคตเถราปทาน<br>
   ๓. มหากัจจายนเถราปทาน  ๔. กาฬุทายีเถราปทาน<br>
   ๕. โมฆราชเถราปทาน  ๖. อธิมุตตเถราปทาน<br>
   ๗. ลสุณทายกเถราปทาน  ๘. อายาคทายกเถราปทาน<br>
   ๙. ธัมมจักกิกเถราปทาน ๑๐. กัปปรุกขิยเถราปทาน<br>
  <br>
  และมีคาถา ๑๑๒ คาถา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖๖ }</span></p><hr><p>
  พระสุตตันตปิฎก ขุททกนิกาย อปทาน [๕. อุปาลิวรรค] ๑. อุปาลิเถราปทาน<br>
  ๕. อุปาลิวรรค<br>
  หมวดว่าด้วยพระอุบาลีเป็นต้น<br>
  ๑. อุปาลิเถราปทาน<br>
  ประวัติในอดีตชาติของพระอุบาลีเถระ<br>
  (พระอุบาลีเถระ เมื่อจะประกาศประวัติในอดีตชาติของตน จึงกล่าวว่า)<br>
  [๑] พระผู้มีพระภาค ผู้ทรงเป็นผู้นำสัตว์โลก<br>
  มีพระขีณาสพ ๑,๐๐๐ องค์แวดล้อม<br>
  พระองค์ผู้ขวนขวายวิเวก จึงเสด็จไปเพื่อหลีกเร้น<br>
  [๒] ข้าพเจ้านุ่งห่มหนังสัตว์<br>
  ถือไม้เท้า ๓ ง่ามเที่ยวไป ได้พบพระผู้มีพระภาค<br>
  ผู้ทรงเป็นผู้นำสัตว์โลก มีหมู่ภิกษุห้อมล้อม<br>
  [๓] ข้าพเจ้าจึงทำหนังสัตว์เฉวียงบ่า<br>
  ประคองอัญชลีไว้เหนือเศียรเกล้า<br>
  ถวายอภิวาทพระสัมมาสัมพุทธเจ้า<br>
  แล้วชมเชยพระองค์ผู้ทรงเป็นผู้นำสัตว์โลกว่า<br>
  [๔] สัตว์ทั้งหลายที่เกิดในไข่ เกิดในเถ้าไคล<br>
  เกิดผุดขึ้น เกิดในครรภ์ และนกมีกาเป็นต้นทั้งหมด<br>
  ได้เที่ยวไปในอากาศทุกเมื่อ ฉันใด<br>
  [๕] สัตว์เหล่าใดเหล่าหนึ่ง มีสัญญาก็ตาม<br>
  ไม่มีสัญญาก็ตาม สัตว์เหล่านั้นทั้งหมดก็ฉันนั้น<br>
  ย่อมเข้าไปปรากฏภายในพระญาณของพระองค์<br>
  [๖] อนึ่ง กลิ่นหอมเหล่าใดมีอยู่ที่ภูเขา<br>
  ณ ภูเขาหิมพานต์ซึ่งเป็นภูเขาสูงสุด<br>
  กลิ่นหอมเหล่านั้นทั้งหมด<br>
  ย่อมไม่ควรแม้ส่วนเสี้ยวในศีลของพระองค์เลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖๗ }</span></p><hr><p>
  พระสุตตันตปิฎก ขุททกนิกาย อปทาน [๕. อุปาลิวรรค] ๑. อุปาลิเถราปทาน<br>
  [๗] โลกนี้พร้อมทั้งเทวโลกแล่นเข้าไปสู่ความมืดคือโมหะ<br>
  เมื่อพระญาณของพระองค์ส่องแสงโชติช่วงอยู่ ความมืดก็ถูกกำจัดไป<br>
  [๘] เมื่อดวงอาทิตย์อัสดงคตแล้ว<br>
  สัตว์ทั้งหลายก็ตกอยู่ในความมืด ฉันใด<br>
  เมื่อพระพุทธเจ้ายังไม่เสด็จอุบัติขึ้น<br>
  สัตว์โลกก็ตกอยู่ในความมืด ฉันนั้น<br>
  [๙] ดวงอาทิตย์เมื่ออุทัยขึ้น<br>
  ย่อมขจัดความมืดได้ทุกเมื่อ ฉันใด<br>
  ข้าแต่พระพุทธเจ้าผู้ประเสริฐที่สุด<br>
  พระองค์ก็ทรงขจัดความมืดได้ทุกเมื่อ ฉันนั้น<br>
  [๑๐] พระองค์ทรงมีพระทัยเด็ดเดี่ยวเพื่อบำเพ็ญเพียร<br>
  ได้ตรัสรู้เป็นพระพุทธเจ้าในโลกพร้อมทั้งเทวโลก<br>
  ทรงทำหมู่ชนจำนวนมากให้ยินดี<br>
  ด้วยการปรารภการกระทำของพระองค์<br>
  [๑๑] พระผู้มีพระภาคผู้มหามุนีพระนามว่าปทุมุตตระ<br>
  ผู้เป็นนักปราชญ์ ทรงสดับคำนั้นแล้ว ทรงอนุโมทนาแล้ว<br>
  เสด็จเหาะไปในท้องฟ้า<br>
  เหมือนพญาหงส์โผบินไปในท้องฟ้า ฉะนั้น<br>
  [๑๒] พระศาสดาสัมมาสัมพุทธเจ้า<br>
  ผู้แสวงหาคุณอันยิ่งใหญ่พระนามว่าปทุมุตตระ<br>
  เสด็จเหาะขึ้นไปประทับอยู่ในอากาศได้ตรัสพระคาถาเหล่านี้ว่า<br>
  [๑๓] เราจักพยากรณ์ผู้ที่ชมเชยญาณ<br>
  ซึ่งประกอบด้วยข้ออุปมาทั้งหลายนี้<br>
  ท่านทั้งหลายจงฟังเรากล่าวเถิด<br>
  [๑๔] เขาจักเป็นเทวราช ๑๘ ชาติ<br>
  จักเป็นพระเจ้าแผ่นดินครองแผ่นดิน ๓๐๐ ชาติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖๘ }</span></p><hr><p>
  พระสุตตันตปิฎก ขุททกนิกาย อปทาน [๕. อุปาลิวรรค] ๑. อุปาลิเถราปทาน<br>
  [๑๕] เขาจักเป็นพระเจ้าจักรพรรดิ ๒๕ ชาติ<br>
  จักเป็นพระเจ้าประเทศราชอันไพบูลย์ นับชาติไม่ถ้วน<br>
  [๑๖] ในกัปที่ ๑๐๐,๐๐๐ (นับจากกัปนี้ไป)<br>
  พระศาสดาพระนามว่าโคดม ตามพระโคตร<br>
  ทรงสมภพในราชสกุลโอกกากราช จักอุบัติขึ้นในโลก<br>
  [๑๗] เขาถูกกุศลมูลตักเตือนแล้วจุติจากสวรรค์ชั้นดุสิตแล้ว<br>
  จักเป็นคนต่ำต้อยโดยชาติกำเนิด ชื่อว่าอุบาลี<br>
  [๑๘] ภายหลัง เขาบวชแล้ว คลายบาปได้<br>
  กำหนดรู้อาสวะทั้งปวงเป็นผู้ไม่มีอาสวะแล้วนิพพาน<br>
  [๑๙] อนึ่ง พระโคดมพุทธเจ้าผู้ศากยบุตร มีพระยศยิ่งใหญ่<br>
  ทรงยินดีแล้ว จักตั้งเขาไว้ในเอตทัคคะว่า<br>
  เป็นผู้เชี่ยวชาญทางพระวินัย<br>
  [๒๐] ข้าพเจ้าบวชด้วยศรัทธา<br>
  ทำกิจที่ควรทำเสร็จแล้ว ไม่มีอาสวะ<br>
  กำหนดรู้อาสวะทั้งปวงแล้วอยู่อย่างผู้ไม่มีอาสวะ<br>
  [๒๑] อนึ่ง พระผู้มีพระภาคทรงอนุเคราะห์ข้าพเจ้า<br>
  ข้าพเจ้าก็เป็นผู้เชี่ยวชาญในทางพระวินัย<br>
  และปรารภกรรมของตนอยู่อย่างผู้ไม่มีอาสวะ<br>
  [๒๒] ข้าพเจ้าสำรวมในพระปาติโมกข์และในอินทรีย์ ๕<br>
  ทรงพระวินัยทั้งหมด ซึ่งเป็นบ่อเกิดรัตนะทั้งมวลไว้<br>
  [๒๓] พระศาสดาผู้ยอดเยี่ยมในโลก<br>
  ทรงทราบคุณสมบัติของข้าพเจ้า<br>
  ประทับนั่งในท่ามกลางหมู่ภิกษุแล้ว<br>
  ทรงแต่งตั้งข้าพเจ้าไว้ในตำแหน่งเอตทัคคะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๖๙ }</span></p><hr><p>
  พระสุตตันตปิฎก ขุททกนิกาย อปทาน [๕. อุปาลิวรรค] ๒. โสณโกฬิวิสเถราปทาน<br>
  [๒๔] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระอุบาลีเถระได้ภาษิตคาถาเหล่านี้ ด้วยประการฉะนี้<br>
  อุปาลิเถราปทานที่ ๑ จบ</p>
<p> ๒. โสณโกฬิวิสเถราปทาน<br>
  ประวัติในอดีตชาติของพระโสณโกฬิวิสเถระ<br>
  (พระโสณโกฬิวิสเถระ เมื่อจะประกาศประวัติในอดีตชาติของตน จึงกล่าวว่า)<br>
  [๒๕] ข้าพเจ้าได้ให้ก่อสร้างที่จงกรมฉาบทาด้วยปูนขาว<br>
  ถวายพระผู้มีพระภาคผู้เป็นพระมุนีพระนามว่าอโนมทัสสี<br>
  ผู้เจริญที่สุดในโลก ผู้คงที่<br>
  [๒๖] ข้าพเจ้าได้ใช้ดอกไม้สีต่าง ๆ ลาดที่จงกรม<br>
  และทำให้เป็นเพดานไว้ในอากาศ<br>
  แล้วกราบทูลพระพุทธเจ้าผู้สูงสุดให้ทรงใช้สอย<br>
  [๒๗] ครั้งนั้น ข้าพเจ้าประคองอัญชลีถวายอภิวาทพระองค์<br>
  ผู้มีวัตรดีงาม แล้วมอบถวายศาลายาวแด่พระผู้มีพระภาค<br>
  [๒๘] พระผู้มีพระภาคผู้ศาสดา ผู้ยอดเยี่ยมในโลก<br>
  ผู้มีพระจักษุ ทรงทราบความดำริของข้าพเจ้า<br>
  แล้วทรงรับไว้ด้วยความอนุเคราะห์<br>
  [๒๙] พระสัมมาสัมพุทธเจ้า ผู้เป็นทักขิไณยบุคคลในโลก<br>
  พร้อมทั้งเทวโลก ครั้นทรงรับแล้ว<br>
  จึงประทับนั่งในท่ามกลางหมู่ภิกษุแล้วได้ตรัสพระคาถาเหล่านี้ว่า<br>
  [๓๐] เราจักพยากรณ์ผู้ที่มีจิตเบิกบาน ซึ่งได้ถวายศาลายาวแก่เรา<br>
  ท่านทั้งหลายจงฟังเรากล่าวเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๗๐ }</span></p><hr><p>
  พระสุตตันตปิฎก ขุททกนิกาย อปทาน [๕. อุปาลิวรรค] ๒. โสณโกฬิวิสเถราปทาน<br>
  [๓๑] รถเทียมด้วยม้า ๑,๐๐๐ ตัว จักปรากฏสำหรับผู้นี้<br>
  ซึ่งเพียบพร้อมด้วยบุญกรรม ในเวลาใกล้จะตาย<br>
  [๓๒] ผู้นี้จักไปยังเทวโลกโดยยานนั้น<br>
  เทวดาทั้งหลายจักพลอยบันเทิง ในเมื่อผู้นี้ถึงภพที่ดีแล้ว<br>
  [๓๓] เขาจักครองวิมานซึ่งมีค่ามาก ประเสริฐที่สุด<br>
  ฉาบทาด้วยดินคือแก้ว ประกอบด้วยเรือนยอดที่ล้ำเลิศ<br>
  [๓๔] ผู้นี้จักรื่นรมย์ในเทวโลกถึง ๓๐,๐๐๐ กัป<br>
  จักเป็นเทวราชตลอด ๒๕ กัป<br>
  [๓๕] และจักเกิดเป็นพระเจ้าจักรพรรดิ ๗๗ ชาติ<br>
  พระเจ้าจักรพรรดิเหล่านั้นแม้ทั้งหมด<br>
  มีพระนามว่ายโสธระ๑<br>
  [๓๖] ผู้นี้ได้เสวยสมบัติทั้ง ๒ แล้ว สร้างสั่งสมบุญ<br>
  จักเป็นพระเจ้าจักรพรรดิในกัปที่ ๒๘<br>
  [๓๗] แม้ในภพนั้นจักมีวิมานอย่างประเสริฐ<br>
  ที่วิสสุกรรมเทพบุตรเนรมิตให้<br>
  ผู้นี้จักครองบุรีนั้น ซึ่งไม่ว่างเว้นจากเสียง ๑๐ ประการ๒<br>
  [๓๘] ในกัปที่นับมิได้ นับจากกัปนี้ไป<br>
  เขาจักเป็นพระเจ้าแผ่นดินในแว่นแคว้น<br>
  มีฤทธิ์มาก มีพระนามว่าโอกกากราช โดยพระโคตร<br>
  [๓๙] นางกษัตริย์ ผู้มีวัยประเสริฐ๓<br>
  สูงชาติกว่าหญิงทั้งหมด ๑๖,๐๐๐ คน<br>
  จักประสูติพระราชบุตรและพระราชบุตรี ๙ พระองค์<br><br>เชิงอรรถ :<br>
  ๑ ชื่อว่า ยโสธระ เพราะทรงไว้ซึ่งยศคือบริวารสมบัติและทรัพย์สมบัติ (ขุ.อป.อ.
  ๒/๓๕/๘๑)<br>
  ๒ ดูเชิงอรรถหน้า ๑๑๓ ในเล่มนี้<br>
  ๓ ฉบับพม่าและเถรคาถาอรรถกถาภาค ๒/๒๕๖ เป็น ปวรา จ สา นางนั้นประเสริฐ (ขุ.เถร.อ.
  ๒/๕๒๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๗๑ }</span></p><hr><p>
  พระสุตตันตปิฎก ขุททกนิกาย อปทาน [๕. อุปาลิวรรค] ๒. โสณโกฬิวิสเถราปทาน<br>
  [๔๐] นางกษัตริย์ ครั้นประสูติพระราชบุตร<br>
  และพระราชบุตรี ๙ พระองค์แล้วจักสวรรคต<br>
  และพระเจ้าโอกกากราชจักทรงอภิเษกนางกัญญา<br>
  ผู้เป็นที่รักแรกรุ่นดรุณีเป็นพระมเหสี<br>
  [๔๑] พระนางกัญญาจักทำให้พระเจ้าโอกกากราช<br>
  ทรงพอพระทัยแล้วได้พร<br>
  พระนางได้พรแล้วจักให้เนรเทศ<br>
  พระราชบุตรและพระราชบุตรี<br>
  [๔๒] พระราชบุตรและพระราชบุตรีทั้งหมดนั้น<br>
  ถูกเนรเทศแล้วจักไปยังภูเขาสูงสุด<br>
  พระราชบุตรทั้งหมดจักสมสู่กับพระกนิษฐภคินี<br>
  เพราะกลัวว่าชาติตระกูลจะระคนกัน<br>
  [๔๓] ส่วนพระเชษฐกัญญาพระองค์หนึ่งจักถูกพยาธิกลุ้มรุม<br>
  กษัตริย์ทั้งหลายจักซ่อนไว้ด้วยคิดว่า<br>
  ชาติตระกูลของพวกเราอย่าแตกสลายเลย<br>
  [๔๔] กษัตริย์องค์หนึ่งจึงนำพระเชษฐกัญญานั้นมาสมสู่อยู่ด้วยกัน<br>
  ความเกิดแห่งวงศ์โอกกากราชจักแยกกันในครั้งนั้น<br>
  [๔๕] โอรสของกษัตริย์เหล่านั้นจักมีพระนามว่าโกลิยะ โดยพระชาติ<br>
  จักได้เสวยโภคสมบัติ อันเป็นของมนุษย์มิใช่น้อยในภพนั้น<br>
  [๔๖] ผู้นี้จุติจากกายนั้นแล้วจักไปเกิดยังเทวโลก<br>
  แม้ในเทวโลกนั้นจักได้วิมานอย่างประเสริฐ น่ารื่นรมย์ใจ<br>
  [๔๗] เขาถูกกุศลมูลตักเตือนแล้วจักจุติจากเทวโลก<br>
  มาเกิดเป็นมนุษย์ มีชื่อว่าโสณะ<br>
  [๔๘] จักบำเพ็ญเพียร มีจิตเด็ดเดี่ยว<br>
  บำเพ็ญเพียรในศาสนาของพระศาสดา<br>
  จักกำหนดรู้อาสวะทั้งปวง เป็นผู้ไม่มีอาสวะแล้วนิพพาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๗๒ }</span></p><hr><p>
  พระสุตตันตปิฎก ขุททกนิกาย อปทาน [๕. อุปาลิวรรค] ๒. โสณโกฬิวิสเถราปทาน<br>
  [๔๙] พระผู้มีพระภาคพระนามว่าโคดมศากยะ<br>
  ผู้ประเสริฐ ทรงรู้วิเศษ มีความเพียรมาก ทรงเห็นคุณไม่มีที่สุด<br>
  จักทรงตั้งเขาไว้ในตำแหน่งอันเลิศ<br>
  [๕๐] เมื่อฝนตกแล้ว หญ้ายาวประมาณ ๔ องคุลี<br>
  ยืนต้นอยู่ที่พื้นถูกลมพัดโชย<br>
  สำหรับพระโยคาวจรผู้ประกอบความเพียร ผู้คงที่<br>
  ไม่มีอะไรจะยอดเยี่ยมยิ่งไปกว่าต้นหญ้านั้น๑<br>
  [๕๑] ข้าพเจ้าได้ฝึกฝนตน ในการฝึกอย่างสูงสุด<br>
  จิตข้าพเจ้าก็ตั้งไว้ดีแล้ว<br>
  ภาระทั้งหมดข้าพเจ้าก็ปลงลงแล้ว<br>
  ข้าพเจ้าเป็นผู้ไม่มีอาสวะ นิพพานแล้ว<br>
  [๕๒] พระผู้มีพระภาคพระนามว่าอังคีรสมหานาค๒<br>
  ทรงเป็นอภิชาตบุตร ผู้ดุจพญาราชสีห์<br>
  ประทับนั่งในท่ามกลางหมู่ภิกษุแล้ว<br>
  ทรงแต่งตั้งข้าพเจ้าไว้ในตำแหน่งอันเลิศ<br>
  [๕๓] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระโสณโกฬิวิสเถระได้ภาษิตคาถาเหล่านี้ ด้วยประการฉะนี้<br>
  โสณโกฬิวิสเถราปทานที่ ๒ จบ<br><br>เชิงอรรถ :<br>
  ๑ เดิมแปลว่า เมื่อฝนตกในที่ประชุม ๔ นิ้ว หญ้าประมาณหนึ่งองคุลีถูกซัดแล้ว พระผู้มีพระภาคผู้คงที่<br>
  ซึ่งประกอบความเพียร ความถึงที่สุด ไม่มียิ่งขึ้นไปกว่านั้น คำว่า ...องฺคลุมฺห
  ประมาณหนึ่งองคุลี<br>
  ฉบับพม่าและ ขุ.เถร.อ. ๒/๒๕๗ เป็น ...องฺคณมฺหิ ที่พื้น (เนิน) คำว่า ปารมตา
  เดิมแปลว่า<br>
  ความถึงที่สุด แปลใหม่ว่า ยอดเยี่ยม<br>
  ๒ ชื่อว่าอังคีรส เพราะมีรัศมีเปล่งออกจากพระสรีระ ชื่อว่านาค เพราะไม่ไปยังอบาย
  ๔ เพราะฉันทาคติ<br>
  โทสาคติ โมหาคติ และภยาคติ หรือเพราะประพฤติชั่ว ชื่อว่ามหานาค เพราะเป็นใหญ่อันบุคคลบูชา<br>
  แล้วและเป็นผู้ประเสริฐ (อังคีรสมหานาค จึงหมายถึงผู้มีรัศมีเปล่งออกจากพระสรีระเป็นผู้ไม่ไปในอบาย
  ๔<br>
  และเป็นผู้ประเสริฐ)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๗๓ }</span></p><hr><p>
  พระสุตตันตปิฎก ขุททกนิกาย อปทาน [๕. อุปาลิวรรค] ๓. ภัททิยกาฬิโคธายปุตตเถราปทาน<br>
  ๓. ภัททิยกาฬิโคธายปุตตเถราปทาน<br>
  ประวัติในอดีตชาติของพระภัททิยกาฬิโคธายบุตรเถระ<br>
  (พระภัททิยกาฬิโคธายบุตรเถระ เมื่อจะประกาศประวัติในอดีตชาติของตน จึง<br>
  กล่าวว่า)<br>
  [๕๔] ประชุมชนทั้งปวงเข้าเฝ้าพระสัมมาสัมพุทธเจ้า<br>
  พระนามว่าปทุมุตตระ ผู้มีพระทัยประกอบด้วยเมตตา<br>
  เป็นพระมหามุนี ผู้ทรงเป็นผู้นำชั้นเลิศของสัตว์โลกทั้งปวง<br>
  [๕๕] ชนทั้งปวงย่อมถวายอามิส<br>
  คือสัตตุก้อน สัตตุผง น้ำ และข้าวแด่พระศาสดา<br>
  และในสงฆ์ผู้เป็นเนื้อนาบุญอย่างยอดเยี่ยม<br>
  [๕๖] แม้ข้าพเจ้าก็จะนิมนต์พระพุทธเจ้าผู้ประเสริฐที่สุด<br>
  และสงฆ์ผู้ยอดเยี่ยม ถวายทานแด่พระผู้มีพระภาค<br>
  ผู้เป็นเทพยิ่งกว่าเทพ๑ ผู้คงที่<br>
  [๕๗] และข้าพเจ้าส่งคนไปให้นิมนต์พระตถาคต<br>
  และภิกษุสงฆ์ทั้งสิ้นผู้เป็นนาบุญอย่างยอดเยี่ยม<br>
  [๕๘] ข้าพเจ้าจัดตั้งบัลลังก์ทอง ๑๐๐,๐๐๐ ตัว<br>
  ลาดด้วยเครื่องลาดผ้าโกเชาว์ผืนใหญ่<br>
  มีขนยาว ด้วยเครื่องลาดลายดอกไม้ยัดด้วยนุ่น<br>
  และด้วยผ้าเปลือกไม้และผ้าฝ้าย<br>
  เป็นอาสนะที่ควรค่ามากสมควรแด่พระพุทธเจ้า<br>
  [๕๙] พระพุทธเจ้าพระนามว่าปทุมุตตระ<br>
  ผู้ทรงรู้แจ้งโลก ผู้เป็นเทพยิ่งกว่าเทพ<br><br>เชิงอรรถ :<br>
  ๑ เทพมีอยู่ ๓ จำพวก คือ สมมติเทพ อุปปัตติเทพ และวิสุทธิเทพ ในที่นี้มีนัยว่า
  พระผู้มีพระภาคเป็น<br>
  ผู้ยิ่งใหญ่กว่าเทพทุกจำพวก (วิสุทฺธิ.ฏีกา. ๑/๑/๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๗๔ }</span></p><hr><p>
  พระสุตตันตปิฎก ขุททกนิกาย อปทาน [๕. อุปาลิวรรค] ๓. ภัททิยกาฬิโคธายปุตตเถราปทาน<br>
  ผู้องอาจกว่านรชน มีหมู่ภิกษุห้อมล้อม<br>
  เสด็จเข้ามาใกล้ประตู(บ้าน)ของข้าพเจ้า<br>
  [๖๐] ข้าพเจ้ามีจิตเลื่อมใส<br>
  มีใจยินดีได้ต้อนรับพระสัมมาสัมพุทธเจ้า<br>
  ผู้ทรงเป็นที่พึ่งของสัตว์โลก<br>
  มีพระยศแล้วนำเสด็จมาเรือนของตน<br>
  [๖๑] ข้าพเจ้ามีจิตเลื่อมใส มีใจยินดี<br>
  ได้อังคาสภิกษุ ๑๐๐,๐๐๐ รูป<br>
  และพระพุทธเจ้าผู้ทรงเป็นผู้นำสัตว์โลก จนอิ่มหนำด้วยข้าวชั้นดี<br>
  [๖๒] พระผู้มีพระภาคพระนามว่าปทุมุตตระ<br>
  ผู้ทรงรู้แจ้งโลก ผู้สมควรรับเครื่องบูชา<br>
  ประทับนั่งในท่ามกลางหมู่ภิกษุแล้วได้ตรัสพระคาถาเหล่านี้ว่า<br>
  [๖๓] เราจักพยากรณ์ผู้ที่ถวายอาสนะทองคำ<br>
  ลาดด้วยผ้าขนสัตว์๑<br>
  ท่านทั้งหลายจงฟังเรากล่าวเถิด<br>
  [๖๔] เขาจักครองเทวสมบัติ มีเหล่านางเทพอัปสรห้อมล้อม<br>
  เสวยสมบัติอยู่ ๗๔ ชาติ<br>
  [๖๕] เขาจักเป็นเจ้าประเทศราชครองแผ่นดิน ๑,๐๐๐ ชาติ<br>
  จักเป็นพระเจ้าจักรพรรดิ ๕๑ ชาติ<br>
  [๖๖] เขาจักเป็นผู้มีตระกูลสูง ในภพกำเนิดทั้งปวง<br>
  ภายหลังเขาถูกกุศลมูลตักเตือนจึงบวช<br>
  มีนามว่าภัททิยะ เป็นสาวกของพระศาสดา<br><br>เชิงอรรถ :<br>
  ๑ โคนกตฺถตํ ปูผ้าโกเชาว์สีดำขนยาว ๔ องคุลี (โคนกตฺถโตติ จตุรงฺคุลาธิกโลเมน
  กาฬโกชเวน อตฺถโต.<br>
  องฺ.ติก.อ. ๒/๓๕/๑๓๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๗๕ }</span></p><hr><p>
  พระสุตตันตปิฎก ขุททกนิกาย อปทาน [๕.อุปาลิวรรค] ๔. สันนิฏฐาปกเถราปทาน<br>
  [๖๗] ข้าพเจ้าเป็นผู้หมั่นประกอบวิเวก<br>
  อาศัยอยู่ในเสนาสนะที่สงัด<br>
  ผลทั้งปวง ข้าพเจ้าก็บรรลุแล้ว<br>
  วันนี้ ข้าพเจ้าเป็นผู้สละกิเลสได้แล้ว<br>
  [๖๘] พระผู้มีพระภาคผู้เป็นสัพพัญญูผู้ทรงเป็นผู้นำสัตว์โลก<br>
  ทรงทราบคุณสมบัติทั้งปวงของข้าพเจ้าแล้ว<br>
  ประทับนั่งในท่ามกลางหมู่ภิกษุแล้ว<br>
  ทรงแต่งตั้งข้าพเจ้าไว้ในตำแหน่งเอตทัคคะ<br>
  [๖๙] คุณวิเศษเหล่านี้ คือ ปฏิสัมภิทา ๔ วิโมกข์ ๘<br>
  และอภิญญา ๖ ข้าพเจ้าได้ทำให้แจ้งแล้ว<br>
  คำสั่งสอนของพระพุทธเจ้า ข้าพเจ้าก็ได้ทำสำเร็จแล้ว ดังนี้แล<br>
  ได้ทราบว่า ท่านพระภัททิยกาฬิโคธายปุตตเถระได้ภาษิตคาถาเหล่านี้ ด้วย<br>
  ประการ ฉะนี้<br>
  ภัททิยกาฬิโคธายปุตตเถราปทานที่ ๓ จบ</p>
<p> ๔. สันนิฏฐาปกเถราปทาน<br>
  ประวัติในอดีตชาติของพระสันนิฏฐาปกเถระ<br>
  (พระสันนิฏฐาปกเถระ เมื่อจะประกาศประวัติในอดีตชาติของตน จึงกล่าวว่า)<br>
  [๗๐] ข้าพเจ้าสร้างกระท่อมอยู่ในป่า ในระหว่างภูเขา<br>
  สันโดษตามมีตามได้ด้วยยศและความเสื่อมยศ<br>
  [๗๑] พระผู้มีพระภาคพระนามว่าปทุมุตตระ<br>
  ทรงรู้แจ้งโลก ผู้สมควรรับเครื่องบูชา<br>
  เสด็จมายังสำนักของข้าพเจ้าพร้อมด้วยภิกษุ ๑๐๐,๐๐๐ รูป<br>
  [๗๒] พระผู้มีพระภาคผู้มหานาคพระนามว่าปทุมุตตระ เสด็จเข้ามา<br>
  ข้าพเจ้าเห็นแล้วให้ปูลาดเครื่องลาดหญ้าถวายพระศาสดา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๓๒ หน้า
  :๑๗๖ }</span></p><hr><p class="nc"><a href="tpd32-2.htm" >&gt;&gt;&gt;&gt;&gt; หน้าต่อไป &gt;&gt;&gt;&gt;&gt;</a>  </p>
<p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>