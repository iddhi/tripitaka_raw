<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๘-๓ สุตตันตปิฎกที่ ๒๐ ขุททกนิกาย ชาดก ภาค ๒</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๘-๓ สุตตันตปิฎกที่ ๒๐ ขุททกนิกาย ชาดก ภาค ๒<br>
  <br>
พระสุตตันตปิฎก<br>
ขุททกนิกาย ชาดก ภาค ๒<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๓๑] อีกประการหนึ่ง ลูกหญิงยังขาดแคลนบกพร่องอะไรบ้าง<br>
  คนเหล่านั้นรีบนำสิ่งของมาให้ทันใจลูกหรือ<br>
  ลูกรักผู้มีพักตร์ผ่องใส ลูกจงทำใจของเจ้าให้ผ่องใส<br>
  เช่นกับดวงจันทร์เถิด<br>
  [๑๒๓๒] พระนางรุจาราชธิดาได้สดับพระราชดำรัสของพระเจ้าวิเทหะแล้ว<br>
  ได้กราบทูลพระบิดาว่า ข้าแต่มหาราช<br>
  หม่อมฉันได้สิ่งนี้ทั้งหมดในสำนักของพระองค์<br>
  [๑๒๓๓] พรุ่งนี้ ๑๕ ค่ำ เป็นวันทิพย์<br>
  ขอราชบุรุษทั้งหลายจงนำพระราชทรัพย์พันหนึ่งมาให้หม่อมฉัน<br>
  หม่อมฉันจักให้ทานแก่วณิพกทั้งปวงตามที่เคยให้มา<br>
  [๑๒๓๔] พระเจ้าอังคติได้สดับพระดำรัส<br>
  ของพระนางรุจาแล้วตรัสว่า<br>
  ลูกหญิงทำลายทรัพย์ให้พินาศไปเสียเป็นจำนวนมาก<br>
  หาผลประโยชน์มิได้<br>
  [๑๒๓๕] ลูกหญิงรักษาอุโบสถศีล ไม่บริโภคข้าวน้ำเป็นนิตย์<br>
  ลูกหญิงจักต้องไม่บริโภคข้าวน้ำเป็นนิตย์<br>
  บุญไม่มีแก่ผู้ไม่บริโภค<br>
  [๑๒๓๖] แม้นายวีชกะได้ฟังคำพูดของคุณาชีวกกัสสปโคตรในเวลานั้น<br>
  ถอนหายใจฮึดฮัด ร้องไห้หลั่งน้ำตาแล้ว<br>
  [๑๒๓๗] ลูกหญิงรุจาเอ๋ย ตราบใดที่ลูกยังมีชีวิตอยู่<br>
  ก็อย่าได้อดอาหารเลย ปรโลกไม่มีหรอก<br>
  ลูกหญิงจะลำบากเดือดร้อนไปทำไมไร้ประโยชน์<br>
  [๑๒๓๘] พระนางรุจาผู้มีพระฉวีวรรณงดงาม<br>
  ได้สดับพระราชดำรัสของพระเจ้าวิเทหะแล้ว<br>
  ก็ทรงทราบกฎธรรมดาในอดีต ๗ ชาติ ในอนาคต ๗ ชาติ<br>
  กราบทูลพระบิดาดังนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๗๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๓๙] แต่ก่อน หม่อมฉันได้แต่ฟังเท่านั้น<br>
  หม่อมฉันได้เห็นข้อนี้อย่างประจักษ์ว่า<br>
  ผู้ใดคบหาคนพาล ผู้นั้นก็พลอยเป็นพาลไปด้วย<br>
  [๑๒๔๐] เพราะว่าคนหลงอาศัยคนหลง<br>
  ก็ยิ่งเข้าถึงความหลงหนักขึ้น<br>
  อลาตเสนาบดี และนายวีชกะสมควรจะหลง<br>
  [๑๒๔๑] ข้าแต่สมมติเทพ ส่วนพระองค์ทรงพระปรีชา<br>
  เป็นนักปราชญ์ ทรงฉลาดในอรรถ<br>
  จะทรงเป็นเหมือนพวกคนพาลเข้าถึงทิฏฐิต่ำทรามได้อย่างไร<br>
  [๑๒๔๒] แม้ถ้าสัตว์จะบริสุทธิ์ได้ด้วยการท่องเที่ยวไปในสังสารวัฏ<br>
  การบวชของคุณาชีวกก็ไร้ประโยชน์<br>
  เขาเป็นคนหลงใหลงมงายจะเข้าถึงความเป็นคนเปลือย<br>
  เหมือนแมลงหลงบินเข้ากองไฟที่ลุกโชน<br>
  [๑๒๔๓] คนส่วนมากผู้ไม่รู้อะไร พอได้ฟังคำของคุณาชีวกว่า <br>
  ความหมดจดมีได้ด้วยการท่องเที่ยวไปในสังสารวัฏ<br>
  ก็เชื่อมั่นเสียก่อนทีเดียว จึงพากันปฏิเสธกรรมและผลของกรรม<br>
  ผลที่เคยยึดถือผิดมาก่อนยากที่จะแก้ได้<br>
  เหมือนปลาติดเบ็ดยากที่จะแก้ตนออกจากเบ็ดได้<br>
  [๑๒๔๔] ข้าแต่มหาราช หม่อมฉันจักยกตัวอย่างมาเปรียบเทียบ<br>
  เพื่อประโยชน์แก่ทูลกระหม่อมเอง<br>
  บัณฑิตบางพวกในโลกนี้ย่อมรู้เนื้อความได้ด้วยการเปรียบเทียบ<br>
  [๑๒๔๕] เหมือนเรือของพ่อค้าบรรทุกสินค้าหนักเกินประมาณ<br>
  ย่อมทำสินค้าที่หนักยิ่งจมดิ่งลงในมหาสมุทรฉันใด<br>
  [๑๒๔๖] คนสั่งสมบาปกรรมไว้ทีละน้อย ๆ<br>
  ก็จะพาเอาบาปกรรมที่หนักอย่างยิ่ง<br>
  จมดิ่งลงในนรกฉันนั้นเหมือนกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๗๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๔๗] ขอเดชะเสด็จพ่อ ผู้เป็นพระเจ้าแผ่นดิน<br>
  อกุศลอันหนักของอลาตเสนาบดียังไม่บริบูรณ์ก่อน<br>
  อลาตเสนาบดีสั่งสมแต่บาปที่เป็นเหตุให้ไปทุคติ<br>
  [๑๒๔๘] ขอเดชะเสด็จพ่อ ผู้เป็นพระเจ้าแผ่นดิน<br>
  การที่อลาตเสนาบดีได้รับความสุขอยู่ในบัดนี้<br>
  เป็นผลบุญที่ตนได้เคยทำไว้ในปางก่อนนั่นเอง พระเจ้าข้า<br>
  [๑๒๔๙] บุญของอลาตเสนาบดีนั้นกำลังจะหมดสิ้น<br>
  จริงอย่างนั้น บัดนี้ อลาตเสนาบดี<br>
  จึงกลับมายินดีในอกุศลกรรมที่ไม่ใช่คุณ<br>
  เลิกละทางตรงไปตามทางผิด<br>
  [๑๒๕๐] ตราชั่งที่กำลังชั่งของต่ำลงข้างหนึ่ง<br>
  เมื่อเอาของหนักออก ข้างที่ต่ำจะสูงขึ้นฉันใด<br>
  [๑๒๕๑] นรชนก็ฉันนั้นเหมือนกัน<br>
  เมื่อสั่งสมบุญทีละน้อย ๆ ย่อมไปสู่สวรรค์<br>
  เหมือนนายวีชกะผู้เป็นทาสยินดีในกรรมอันงาม<br>
  [๑๒๕๒] นายวีชกะผู้เป็นทาสเห็นทุกข์ในตนวันนี้<br>
  เพราะได้ประสบบาปกรรม<br>
  ที่ตนเคยได้ทำไว้ในปางก่อนนั่นเอง<br>
  [๑๒๕๓] บาปกรรมของเขากำลังจะหมดสิ้นไป<br>
  บัดนี้ เขาจึงกลับมายินดีในข้อแนะนำ<br>
  ทูลกระหม่อมอย่าคบกัสสปคุณาชีวกเลย<br>
  ขอพระองค์อย่าดำเนินทางผิดเลย<br>
  [๑๒๕๔] ข้าแต่พระบิดา บุคคลคบบุคคลเช่นใด<br>
  เป็นสัตบุรุษผู้มีศีล หรืออสัตบุรุษผู้ไม่มีศีล<br>
  เขาย่อมตกอยู่ในอำนาจของบุคคลนั้นเท่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๗๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๕๕] บุคคลทำคนเช่นใดให้เป็นมิตรและคบหาคนเช่นใด<br>
  แม้เขาก็ย่อมเป็นคนเช่นนั้น<br>
  เพราะการอยู่ร่วมกันก็เป็นเช่นนั้น<br>
  [๑๒๕๖] ผู้คบย่อมแปดเปื้อนคนคบ<br>
  ผู้สัมผัสย่อมแปดเปื้อนคนสัมผัส<br>
  เหมือนลูกศรอาบยาพิษย่อมเปื้อนแล่ง<br>
  เพราะกลัวจะแปดเปื้อน นักปราชญ์ไม่ควรมีคนชั่วเป็นสหาย<br>
  [๑๒๕๗] การคบหาคนพาลก็เหมือนคนเอาใบไม้ห่อปลาเน่า<br>
  แม้ใบไม้ก็มีกลิ่นเหม็นฟุ้งไปด้วย<br>
  [๑๒๕๘] การคบนักปราชญ์ก็เหมือนคนเอาใบไม้ห่อกฤษณา<br>
  แม้ใบไม้ก็มีกลิ่นหอมฟุ้งไปด้วย<br>
  [๑๒๕๙] เพราะฉะนั้น บัณฑิตรู้ความเป็นบัณฑิตของตน<br>
  ดังใบไม้สำหรับห่อแล้ว จึงเลิกคบอสัตบุรุษ คบแต่สัตบุรุษ<br>
  อสัตบุรุษย่อมนำไปสู่นรก ส่วนสัตบุรุษย่อมนำให้ถึงสุคติ<br>
  [๑๒๖๐] แม้หม่อมฉันก็ระลึกชาติที่ตนได้ท่องเที่ยวมาแล้ว<br>
  ได้ ๗ ชาติ และรู้ชาติที่ตนจุติจากโลกนี้แล้ว<br>
  จักไปเกิดในอนาคตอีก ๗ ชาติ<br>
  [๑๒๖๑] ข้าแต่พระองค์ผู้ทรงปกครองประชาชน<br>
  ชาติที่ ๗ ของหม่อมฉันในอดีต<br>
  หม่อมฉันได้เกิดเป็นบุตรชายของนายช่างทอง<br>
  ในกรุงราชคฤห์ แคว้นมคธ<br>
  [๑๒๖๒] หม่อมฉันอาศัยสหายชั่วทำบาปกรรมไว้มาก<br>
  เที่ยวประพฤติผิดในภรรยาของผู้อื่นเหมือนจะไม่ตาย<br>
  [๑๒๖๓] กรรมนั้นยังไม่ทันให้ผลเหมือนไฟที่ถูกกลบไว้ด้วยเถ้า<br>
  ต่อมา ด้วยกรรมอื่น ๆ หม่อมฉันจึงได้เกิดในแคว้นวังสะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๗๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๖๔] ข้าแต่มหาราช หม่อมฉันเป็นบุตรคนเดียว<br>
  ในตระกูลเศรษฐีที่มั่งคั่งสมบูรณ์<br>
  มีทรัพย์มากในกรุงโกสัมพี<br>
  ได้รับสักการะบูชาอยู่เป็นนิตย์<br>
  [๑๒๖๕] ในชาตินั้น หม่อนฉันได้คบหามิตรสหาย<br>
  ผู้ยินดีในกรรมอันงาม ผู้เป็นบัณฑิต เป็นพหูสูต<br>
  สหายนั้นได้แนะนำให้หม่อมฉันตั้งอยู่ในกรรมอันเป็นประโยชน์<br>
  [๑๒๖๖] หม่อมฉันได้รักษาอุโบสถศีล<br>
  ในวัน ๑๔ ค่ำ ๑๕ ค่ำ ตลอดราตรีเป็นอันมาก<br>
  กรรมนั้นยังไม่ทันให้ผลเหมือนขุมทรัพย์ที่ฝังไว้ใต้น้ำ<br>
  [๑๒๖๗] ครั้นต่อมา บรรดาบาปกรรมทั้งหลาย<br>
  กรรมคือการล่วงละเมิดภรรยาของผู้อื่นใด<br>
  ที่หม่อมฉันได้กระทำไว้ในแคว้นมคธ<br>
  ผลของกรรมนั้นได้มาถึงหม่อมฉันเข้าแล้วในภายหลัง<br>
  เหมือนดื่มยาพิษอันร้ายแรง<br>
  [๑๒๖๘] ข้าแต่พระเจ้าวิเทหะ<br>
  หม่อมฉันจุติจากตระกูลเศรษฐีในกรุงโกสัมพีนั้นแล้ว<br>
  ต้องหมกไหม้อยู่ในโรรุวนรกตลอดกาลนาน<br>
  เพราะกรรมของตน หม่อมฉันระลึกถึงทุกข์<br>
  ที่ตนเคยได้เสวยมาในนรกนั้น ไม่ได้รับความสุขเลย<br>
  [๑๒๖๙] หม่อมฉันทำทุกข์มากมายให้หมดสิ้นไป<br>
  ในนรกนั้นมากมายหลายปีแล้ว<br>
  จึงเกิดเป็นลาถูกตอนอยู่ในภินนาคตนคร พระเจ้าข้า<br>
  [๑๒๗๐] หม่อนฉันต้องพาลูกอำมาตย์ไปด้วยหลังบ้าง ด้วยรถบ้าง<br>
  นั่นเป็นผลของกรรมที่ล่วงละเมิดภรรยาของคนอื่นของหม่อมฉัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๗๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๗๑] ข้าแต่พระองค์ผู้ครองแคว้นวิเทหะ<br>
  หม่อมฉันจุติจากชาติเป็นลานั้นแล้วได้ไปเกิดเป็นลิงในป่าใหญ่<br>
  ถูกหัวหน้าฝูงตัวคะนองกัดลูกอัณฑะออก<br>
  นั่นเป็นผลของกรรมที่ล่วงละเมิดภรรยาของคนอื่นของหม่อมฉัน<br>
  [๑๒๗๒] ข้าแต่พระเจ้าวิเทหะ<br>
  หม่อมฉันจุติจากชาติเป็นลิงนั้นแล้ว<br>
  ได้ไปเกิดเป็นโคในแคว้นทสันนะ ถูกตอน มีกำลังแข็งแรงดี<br>
  หม่อมฉันต้องเทียมยานอยู่เป็นเวลานาน<br>
  นั่นเป็นผลของกรรมที่ล่วงละเมิดภรรยาผู้อื่นของหม่อมฉัน<br>
  [๑๒๗๓] ข้าแต่พระเจ้าวิเทหะ<br>
  หม่อมฉันจุติจากชาติเป็นโคนั้นแล้ว<br>
  ได้ไปเกิดเป็นกระเทยในตระกูลที่มีโภคสมบัติมากในแคว้นวัชชี<br>
  จะได้เกิดเป็นมนุษย์ก็แสนยาก<br>
  นั่นเป็นผลของกรรมคือการล่วงละเมิดภรรยาคนอื่นของหม่อมฉัน<br>
  [๑๒๗๔] ข้าแต่พระเจ้าวิเทหะ<br>
  หม่อมฉันจุติจากชาติเป็นกระเทยนั้นแล้ว<br>
  ได้ไปเกิดเป็นนางอัปสรในพระอุทยานนันทวันชั้นดาวดึงสพิภพ<br>
  มีฉวีวรรณงามน่ารักใคร่<br>
  [๑๒๗๕] มีผ้าและอาภรณ์งามวิจิตร ใส่ตุ้มหูแก้วมณี<br>
  เก่งในการฟ้อนรำขับร้อง เป็นปริจาริกาของท้าวสักกะ<br>
  [๑๒๗๖] ข้าแต่พระเจ้าวิเทหะ<br>
  เมื่อหม่อนฉันอยู่ในชั้นดาวดึงสพิภพนั้น<br>
  ระลึกชาติแม้ในอนาคตได้อีก ๗ ชาติ<br>
  ที่หม่อมฉันจุติจากดาวดึงสพิภพนั้นแล้วจักเกิดต่อไป<br>
  [๑๒๗๗] กุศลที่หม่อมฉันได้ทำไว้ในกรุงโกสัมพีได้ตามมาให้ผล<br>
  หม่อมฉันจุติจากดาวดึงสพิภพแล้ว<br>
  ท่องเที่ยวไปในเทวดาและมนุษย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๗๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๗๘] ข้าแต่มหาราช หม่อมฉันนั้น<br>
  ได้รับสักการะบูชาเป็นนิตย์มาตลอด ๗ ชาติ<br>
  หม่อมฉันไม่พ้นจากความเป็นหญิงตลอด ๖ ชาติ<br>
  [๑๒๗๙] ข้าแต่สมมติเทพ ชาติที่ ๗<br>
  หม่อมฉันจักได้เกิดเป็นเทวดาผู้ชาย<br>
  คือ เป็นเทพบุตรผู้มีฤทธิ์มาก เป็นผู้สูงสุดในหมู่เทวดา<br>
  [๑๒๘๐] แม้วันนี้ เหล่านางอัปสรผู้เป็นปริจาริกาของหม่อมฉัน<br>
  ยังช่วยกันร้อยดอกไม้เป็นพวงมาลัยอยู่ในพระอุทยานนันทวัน<br>
  เทพบุตรนามว่าชวะ ยังรับพวงมาลัยของหม่อมฉันอยู่<br>
  [๑๒๘๑] ๑๖ ปีในมนุษย์นี้เป็นเหมือนครู่หนึ่งของเทวดา<br>
  ๑๐๐ ปีของมนุษย์เป็นคืนหนึ่งวันหนึ่งของเทวดา<br>
  [๑๒๘๒] ดังที่ได้กราบทูลมานี้ กรรมทั้งหลายติดตามไปได้<br>
  แม้ตั้งอสงไขยชาติ<br>
  ด้วยว่ากรรมจะดีหรือชั่วก็ตามย่อมไม่พินาศไป<br>
  [๑๒๘๓] บุคคลใดปรารถนาจะเป็นชายทุก ๆ ชาติไป<br>
  บุคคลนั้นพึงเว้นภรรยาผู้อื่นเสีย<br>
  เหมือนคนล้างเท้าสะอาดแล้วเว้นเปือกตม<br>
  [๑๒๘๔] หญิงใดปรารถนาจะเป็นชายทุก ๆ ชาติไป<br>
  หญิงนั้นก็พึงยำเกรงสามีเหมือนนางเทพอัปสร<br>
  ผู้เป็นปริจาริกายำเกรงพระอินทร์<br>
  [๑๒๘๕] ผู้ใดปรารถนาโภคทรัพย์ อายุ ยศ และสุขทิพย์<br>
  ผู้นั้นพึงเว้นบาปทั้งหลายแล้วประพฤติธรรม ๓ อย่าง๑เถิด<br><br>เชิงอรรถ :<br>
  ๑ ธรรม ๓ อย่าง ในที่นี้หมายถึงสุจริต ๓ ที่เป็นไปทางกาย วาจา ใจ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๘๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๘๖] หญิงหรือชายก็ตาม ไม่ประมาทด้วยกาย วาจา ใจ<br>
  เป็นผู้มีปัญญาเป็นเครื่องพิจารณาเพื่อประโยชน์ของตน<br>
  [๑๒๘๗] มนุษย์เหล่าใดในชีวโลกนี้<br>
  เป็นผู้มียศ มีโภคทรัพย์บริบูรณ์ทุกอย่าง<br>
  มนุษย์เหล่านั้นได้สั่งสมกรรมดีไว้ในปางก่อนโดยไม่ต้องสงสัย<br>
  สัตว์ทั้งปวงล้วนมีกรรมเป็นของของตน<br>
  [๑๒๘๘] ข้าแต่สมมติเทพ ขอพระองค์ทรงพระราชดำริ<br>
  ด้วยพระองค์เถิด ข้าแต่พระองค์ผู้เป็นจอมแห่งชน<br>
  พระสนมผู้ทรงโฉมงามปานดังนางเทพอัปสร<br>
  ประดับประดาคลุมกายด้วยข่ายทองเหล่านี้<br>
  พระองค์ทรงได้มาเพราะผลแห่งกรรมอะไร<br>
  [๑๒๘๙] พระนางรุจาราชกัญญาทรงให้พระเจ้าอังคติ<br>
  พระชนกนาถพอพระทัย พระราชกุมารีผู้มีวัตรดีงาม<br>
  ทรงกราบทูลทางแห่งสุคติแก่พระชนกนาถพระองค์นั้นแล้ว<br>
  เหมือนบอกทางให้แก่คนหลงทาง<br>
  และได้กราบทูลข้อธรรมถวายด้วยประการฉะนี้<br>
  [๑๒๙๐] ต่อมา นารทมหาพรหมตรวจดูชมพูทวีป<br>
  ได้เห็นพระเจ้าอังคติ จึงมาจากพรหมโลกถึงถิ่นมนุษย์<br>
  [๑๒๙๑] ลำดับนั้น นารทมหาพรหมได้ยืนอยู่ที่ปราสาท<br>
  เบื้องพระพักตร์ของพระเจ้าวิเทหะ<br>
  พระนางรุจาราชกัญญาได้เห็นนารทฤๅษีนั้น<br>
  มาถึงที่แล้ว จึงนมัสการ<br>
  [๑๒๙๒] ครั้งนั้น พระราชาทรงมีพระทัยหวาดกลัว<br>
  เสด็จลงจากราชอาสน์ เมื่อจะตรัสถามนารทฤๅษี<br>
  จึงได้ตรัสพระดำรัสดังนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๘๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๙๓] ท่านผู้มีผิวงามดังเทวดา<br>
  ส่องสว่างไปทั่วทุกทิศดังดวงจันทร์<br>
  ท่านมาจากที่ไหนหนอ ข้าพเจ้าถามแล้ว<br>
  ขอท่านจงบอกนามและโคตรแก่ข้าพเจ้า<br>
  คนทั้งหลายในมนุษยโลกย่อมรู้จักท่านได้อย่างไร<br>
  (นารทฤๅษีกราบทูลว่า)<br>
  [๑๒๙๔] อาตมภาพมาจากเทวโลก ณ บัดนี้เอง<br>
  ส่องสว่างไปทั่วทุกทิศดังดวงจันทร์<br>
  มหาบพิตรตรัสถามแล้ว<br>
  อาตมภาพขอถวายพระพรนามและโคตรให้ทรงทราบ<br>
  คนทั้งหลายรู้จักอาตมภาพโดยนามว่านารทะ<br>
  และโดยโคตรว่า กัสสปะ<br>
  (พระราชาตรัสถามว่า)<br>
  [๑๒๙๕] สัณฐานของท่าน การที่ท่านเหาะไป<br>
  และยืนอยู่บนอากาศได้น่าอัศจรรย์<br>
  ท่านนารทะ ข้าพเจ้าขอถามเนื้อความนี้กับท่าน<br>
  เมื่อเป็นเช่นนั้น เพราะเหตุไร ท่านจึงมีฤทธิ์เช่นนี้<br>
  (นารทฤๅษีทูลตอบว่า)<br>
  [๑๒๙๖] คุณธรรม ๔ ประการนี้ คือ (๑) สัจจะ (๒) ธรรม<br>
  (๓) ทมะ (๔) จาคะ๑ อาตมภาพได้ทำไว้แล้วในภพก่อน<br>
  เพราะคุณธรรมที่อาตมภาพได้เสพมาดีแล้วนั้นแหละ<br>
  อาตมภาพจึงไปได้เร็วทันใจตามความปรารถนา<br><br>เชิงอรรถ :<br>
  ๑ คุณธรรม ๔ ประการนี้ มีอธิบาย ดังนี้ สัจจะ หมายถึงวจีสัจที่เว้นจากมุสาวาท
  ธรรม หมายถึงธรรม<br>
  คือสุจริต ๓ และธรรมคือการเพ่งกสิณบริกรรม (การปฏิบัติสมถกัมมัฏฐาน) ทมะ หมายถึงการฝึก<br>
  อินทรีย์ (สำรวมทวาร ๖) จาคะ หมายถึงการสละกิเลสและการสละไทยธรรม (ขุ.ชา.อ. ๑๐/๑๒๙๘/๑๖๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๘๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  (พระราชาตรัสถามว่า)<br>
  [๑๒๙๗] เมื่อท่านบอกความสำเร็จแห่งบุญ<br>
  ชื่อว่าท่านบอกความอัศจรรย์<br>
  ถ้าเป็นจริงอย่างที่ท่านกล่าว ท่านนารทะ<br>
  ข้าพเจ้าขอถามเนื้อความนี้กับท่าน<br>
  ขอท่านจงพยากรณ์ให้ดี<br>
  (นารทฤๅษีทูลตอบว่า)<br>
  [๑๒๙๘] ขอถวายพระพรมหาบพิตร ข้อใดพระองค์ทรงสงสัย<br>
  ขอเชิญมหาบพิตรตรัสถามข้อนั้นกับอาตมภาพเถิด<br>
  อาตมภาพจะวิสัชนาถวายให้มหาบพิตรทรงสิ้นสงสัย<br>
  ทั้งโดยนัยด้วยความรู้และด้วยเหตุผล<br>
  (พระราชาตรัสถามว่า)<br>
  [๑๒๙๙] ท่านนารทะ ข้าพเจ้าขอถามเนื้อความนี้กับท่าน<br>
  ท่านอย่าได้กล่าวมุสาต่อข้าพเจ้า ที่คนพูดกันว่า<br>
  เทวดามี มารดาและบิดามี ปรโลกมี นั้นเป็นจริงหรือ<br>
  (นารทฤๅษีทูลตอบว่า)<br>
  [๑๓๐๐] ที่คนพูดกันว่า เทวดามี มารดาและบิดามี<br>
  และปรโลกมี นั้นเป็นจริงทั้งนั้น<br>
  แต่คนทั้งหลายหมกมุ่น ติดใจ หลงใหล<br>
  งมงายในกามคุณ จึงไม่รู้จักปรโลก<br>
  (พระราชาตรัสถามว่า)<br>
  [๑๓๐๑] ท่านนารทะ ถ้าท่านเชื่อว่า ปรโลกมีจริง<br>
  เหล่าสัตว์ที่ตายไปแล้วก็ต้องมีที่อยู่ในปรโลก<br>
  ขอท่านจงให้ทรัพย์ ๕๐๐ แก่ข้าพเจ้าในโลกนี้แหละ<br>
  ข้าพเจ้าจักให้แก่ท่านพันหนึ่งในปรโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๘๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  (นารทฤๅษีทูลตอบว่า)<br>
  [๑๓๐๒] ถ้าอาตมภาพรู้ว่า มหาบพิตรทรงมีศีล<br>
  ทรงรู้ความประสงค์ของพวกผู้ขอ<br>
  อาตมภาพก็จะให้มหาบพิตรสัก ๕๐๐<br>
  แต่มหาบพิตรหยาบช้า ทรงจุติจากโลกนี้แล้ว<br>
  จะต้องไปอยู่ในนรก<br>
  ใครเล่าจะพึงไปทวงทรัพย์ ๑,๐๐๐ ในปรโลกได้<br>
  [๑๓๐๓] ผู้ใดในโลกนี้ไม่มีศีลธรรม ประพฤติชั่ว<br>
  เกียจคร้าน มีกรรมหยาบ<br>
  บัณฑิตทั้งหลายไม่ให้กู้หนี้ในผู้นั้น<br>
  เพราะจะไม่ได้ทรัพย์คืนจากคนเช่นนั้น<br>
  [๑๓๐๔] ส่วนคนขยันหมั่นเพียร มีศีล รู้ความประสงค์ของผู้ขอ<br>
  คนทั้งหลายรู้แล้วย่อมนำโภคทรัพย์มาเชื้อเชิญเอง<br>
  ด้วยคิดว่า ผู้นี้ทำการงานเสร็จแล้วพึงนำมาใช้คืนให้<br>
  [๑๓๐๕] ขอถวายพระพร มหาบพิตรจุติจากที่นี่แล้ว<br>
  จักทอดพระเนตรเห็นพระองค์เองอยู่ในนรกนั้น<br>
  ผู้ถูกฝูงกายื้อแย่งฉุดคร่าอยู่<br>
  ใครเล่าจะไปทวงทรัพย์ ๑,๐๐๐ ในปรโลกกับมหาบพิตร<br>
  ผู้ตกอยู่ในนรกซึ่งถูกฝูงกา แร้ง และสุนัขรุมกัดกิน<br>
  ตัวขาดกระจัดกระจาย เลือดไหลโทรมอยู่<br>
  [๑๓๐๖] ในโลกันตนรกนั้นมืดมิดที่สุด<br>
  ไม่มีดวงจันทร์และดวงอาทิตย์<br>
  โลกันตนรกนั้นมืดมิดอยู่เป็นนิตย์ น่ากลัว<br>
  กลางคืนกลางวันไม่ปรากฏ ผู้ต้องการทรัพย์<br>
  ใครเล่าจะพึงเที่ยวไปในสถานที่นั้นได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๘๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๓๐๗] ในโลกันตนรกนั้นมีสุนัข ๒ ตัว คือ<br>
  สุนัขด่างและสุนัขดำคล้ำ มีตัวกำยำ ล่ำสัน แข็งแรง<br>
  พากันใช้เขี้ยวเหล็กกัดกินผู้ที่จุติจากมนุษยโลกนี้แล้ว<br>
  ไปตกอยู่ในนรก<br>
  [๑๓๐๘] ใครเล่าจะพึงไปทวงทรัพย์ ๑,๐๐๐ ในปรโลกกับมหาบพิตร<br>
  ผู้ถูกฝูงสุนัขทารุณโหดร้าย ตัวนำทุกข์มาให้รุมกัดกินอยู่<br>
  อยู่ในนรกจนตัวขาดกระจัดกระจาย เลือดไหลโทรม<br>
  [๑๓๐๙] และในนรกที่โหดร้าย มีพวกนายนิรยบาลชื่อกาฬะและอุปกาฬะ<br>
  ผู้เป็นข้าศึกใช้ดาบและหอกที่ลับไว้เป็นอย่างดี<br>
  เชือดเฉือนและทิ่มแทงคนผู้ทำกรรมชั่วไว้ในภพก่อน<br>
  [๑๓๑๐] ใครเล่าจะพึงไปทวงถามเอาทรัพย์ ๑,๐๐๐ ในปรโลก<br>
  กับมหาบพิตรผู้ถูกทิ่มแทงเข้าที่พระอุทร<br>
  ที่พระปรัศว์ มีพระอุทรพรุนวิ่งไปมาอยู่ในนรก<br>
  มีตัวขาดกระจัดกระจายเลือดไหลโทรมได้<br>
  [๑๓๑๑] ในโลกันตนรกนั้น มีห่าฝนชนิดต่าง ๆ คือ ฝนหอก<br>
  ฝนดาบ ฝนแหลน ฝนหลาว มีประกายลุกวาว<br>
  เหมือนถ่านเพลิงตกลงบนศีรษะ<br>
  สายอัสนีบาตศิลาแดงโชนตกลงทับสัตว์นรกผู้มีกรรมหยาบช้า<br>
  [๑๓๑๒] และในนรกนั้น มีลมร้อนอันยากที่จะทนได้<br>
  สัตว์ในนรกนั้นไม่ได้รับความสุขแม้แต่น้อย<br>
  ใครเล่าจะพึงไปทวงทรัพย์ ๑,๐๐๐ ในปรโลกกับมหาบพิตร<br>
  ผู้ทรงกระสับกระส่ายวิ่งพล่านไปมา หาที่ซ่อนเร้นมิได้<br>
  [๑๓๑๓] ใครเล่าจะพึงไปทวงทรัพย์ ๑,๐๐๐ ในปรโลกกับมหาบพิตร<br>
  ผู้ถูกเทียมไว้ในรถวิ่งไปมาอยู่<br>
  ต้องทรงเหยียบแผ่นดินที่ลุกโชน<br>
  ถูกทิ่มแทงด้วยดีด้วยปฏักอยู่ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๘๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๓๑๔] ใครเล่าจะพึงไปทวงทรัพย์ ๑,๐๐๐ กับมหาบพิตร<br>
  ผู้ทนอยู่ไม่ได้วิ่งไปขึ้นภูเขาที่ดารดาษไปด้วยขวากกรด<br>
  ลุกโชนน่าสยดสยองอย่างยิ่ง มีตัวถูกตัดขาด<br>
  หลั่งเลือดไหลโทรมอยู่ได้<br>
  [๑๓๑๕] ใครเล่าจะพึงไปทวงทรัพย์ ๑,๐๐๐ ในปรโลกกับมหาบพิตร<br>
  ผู้ต้องวิ่งขึ้นไปเหยียบถ่านเพลิงกองเท่าภูเขาที่ลุกโชน<br>
  น่ากลัว มีตัวถูกไฟไหม้ทนไม่ไหว<br>
  ร้องครวญครางอย่างน่าสงสารอยู่ได้<br>
  [๑๓๑๖] ต้นงิ้วสูงเทียมเมฆ เต็มไปด้วยหนามเหล็กคม<br>
  กระหายจะดูดดื่มเลือดคน<br>
  [๑๓๑๗] หญิงทั้งหลายที่ประพฤตินอกใจสามี<br>
  และชายหญิงทั้งหลายที่เป็นชู้กับภรรยาของคนอื่น<br>
  ถูกนายนิรยบาลผู้ทำตามคำสั่งของพญายม<br>
  ถือหอกไล่ทิ่มแทงให้ขึ้นต้นงิ้วนั้น<br>
  [๑๓๑๘] ใครเล่าจะพึงไปทวงทรัพย์นั้น<br>
  กับมหาบพิตรผู้ต้องปีนขึ้นต้นงิ้วในนรก<br>
  มีเลือดไหลเปรอะเปื้อน มีกายไหม้เกรียม<br>
  มีหนังและเนื้อถลอกปอกเปิกกระสับกระส่าย<br>
  เสวยเวทนาอย่างหนัก<br>
  [๑๓๑๙] ใครเล่าจะพึงไปทวงทรัพย์นั้นกับมหาบพิตร<br>
  ผู้เหนื่อยหอบมีความผิดเพราะบุรพกรรมในทางผิด<br>
  เนื้อตัวมีหนังถลอกปอกเปิกไป<br>
  [๑๓๒๐] ต้นงิ้วสูงเทียมเมฆ เต็มไปด้วยใบเหล็กคมดังดาบ<br>
  กระหายจะดูดดื่มเลือดคน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๘๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๓๒๑] ใครเล่าจะพึงไปทวงทรัพย์ ๑,๐๐๐ กับมหาบพิตร<br>
  ผู้กำลังปีนขึ้นต้นงิ้วนั้น<br>
  ก้าวไปเหยียบใบเหล็กอันคมเหมือนดาบ<br>
  ก็ถูกดาบอันคมนั้นบาด ตัวขาดกระจัดกระจาย<br>
  เลือดไหลโทรมอยู่ในปรโลกได้<br>
  [๑๓๒๒] ทรัพย์จำนวนนั้น ใครเล่าจะพึงไปขอกับมหาบพิตร<br>
  ผู้เดินหนีออกจากขุมนรกไม้งิ้วมีใบเป็นดาบ<br>
  พลัดตกลงไปสู่แม่น้ำเวตตรณีได้<br>
  [๑๓๒๓] แม่น้ำเวตตรณีมีน้ำเป็นกรด หยาบแข็ง<br>
  เผ็ดร้อน ข้ามได้ยาก<br>
  ปกคลุมไปด้วยบัวเหล็กมีใบคมไหลไปอยู่<br>
  [๑๓๒๔] ทรัพย์จำนวนนั้น ใครเล่าจะไปขอกับมหาบพิตร<br>
  ผู้มีตัวขาดกระจัดกระจาย มีเลือดเปรอะเปื้อน<br>
  ลอยอยู่ในแม่น้ำเวตตรณี ที่นั้นหาที่เกาะมิได้<br>
  (พระราชาตรัสว่า)<br>
  [๑๓๒๕] ข้าพเจ้าแทบจะล้มเหมือนต้นไม้ที่ถูกตัด<br>
  ข้าพเจ้าหลงสำคัญผิด จึงไม่รู้จักทิศ ท่านฤๅษี<br>
  ข้าพเจ้าได้ฟังคาถาภาษิตของท่านแล้ว<br>
  ร้อนใจ เพราะกลัวมหาภัย<br>
  [๑๓๒๖] ท่านฤๅษี ขอท่านจงเป็นที่พึ่งของข้าพเจ้า<br>
  เหมือนน้ำสำหรับแก้กระหายในเวลาร้อน<br>
  เหมือนเกาะเป็นที่พึ่งของพวกคนที่มีเรืออับปาง<br>
  หาที่พึ่งไม่ได้ในมหาสมุทร<br>
  และเหมือนดวงประทีปสำหรับส่องทาง<br>
  ของพวกคนผู้เดินทางมืดเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๘๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๓๒๗] ท่านฤๅษี ขอท่านจงสอนอรรถและธรรมแก่ข้าพเจ้า<br>
  ในกาลก่อน ข้าพเจ้าได้ทำความผิดไว้ส่วนเดียว<br>
  ท่านนารทะ ขอท่านจงบอกทางบริสุทธิ์แก่ข้าพเจ้า<br>
  โดยที่ข้าพเจ้าจะไม่พึงตกไปในนรกด้วยเถิด<br>
  (นารทฤๅษีกราบทูลว่า)<br>
  [๑๓๒๘] พระราชา ๖ พระองค์นี้ คือ (๑) ท้าวธตรัฏฐะ<br>
  (๒) ท้าวเวสสามิตะ (๓) ท้าวอัฏฐกะ<br>
  (๔) ท้าวยมทัคคิ (๕) ท้าวอุสินนระ<br>
  (๖) ท้าวสิวิราช ได้ทรงบำรุงสมณะและพราหมณ์ทั้งหลายแล้ว<br>
  [๑๓๒๙] พระราชาเหล่านั้นและพระราชาเหล่าอื่นเสด็จไปสู่สวรรค์ฉันใด<br>
  มหาบพิตรผู้เป็นเจ้าแผ่นดิน แม้มหาบพิตรก็ฉันนั้น<br>
  จงทรงเว้นอธรรมแล้วทรงประพฤติธรรมเถิด<br>
  [๑๓๓๐] ราชบุรุษทั้งหลายจงถืออาหารไปประกาศในพระราชนิเวศน์<br>
  และภายในพระนครว่า ใครหิว ใครกระหาย<br>
  ใครปรารถนาดอกไม้ ใครปรารถนาเครื่องลูบไล้<br>
  ใครไม่มีผ้านุ่งห่ม ก็จงนุ่งห่มผ้าสีต่าง ๆ ตามปรารถนาเถิด<br>
  [๑๓๓๑] ใครต้องการร่ม ใครต้องการรองเท้าที่อ่อนนุ่ม สวยงาม<br>
  ในทางเปลี่ยว ราชบุรุษทั้งหลายจงประกาศไปดังนี้<br>
  ในพระนครของพระองค์ทั้งในเวลาเย็นและเวลาเช้า<br>
  [๑๓๓๒] มหาบพิตรจงอย่าใช้งานคนแก่ โคแก่<br>
  และม้าแก่เหมือนแต่ก่อน<br>
  และจงพระราชทานเครื่องบริหารแก่คนที่เป็นกำลัง<br>
  ซึ่งเคยได้ทำความดีไว้เท่าเดิมเถิด<br>
  [๑๓๓๓] มหาบพิตรจงสำคัญพระวรกายของพระองค์ว่าเป็นดังรถ<br>
  มีใจเป็นนายสารถี กระปรี้กระเปร่า<br>
  มีอวิหิงสาเป็นเพลา มีปริจาคะเป็นหลังคา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๘๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๓๓๔] มีการสำรวมเท้าเป็นกง<br>
  มีการสำรวมมือเป็นดุม<br>
  มีการสำรวมท้องเป็นน้ำมันหยอด<br>
  มีการสำรวมวาจาเป็นความเงียบสนิท<br>
  [๑๓๓๕] มีการกล่าวคำสัตย์เป็นส่วนประกอบรถที่บริสุทธิ์<br>
  มีการไม่กล่าวคำส่อเสียดเป็นการเข้าหน้าไม้ได้สนิท<br>
  มีการกล่าวคำอ่อนหวานเป็นเครื่องรถที่เกลี้ยงเกลา<br>
  มีการกล่าวพอประมาณเป็นเครื่องผูกมัด<br>
  [๑๓๓๖] มีศรัทธาและความไม่โลภเป็นเครื่องประดับ<br>
  มีความถ่อมตนและการทำอัญชลีเป็นธูป<br>
  มีความไม่แข็งกระด้างเป็นงอน<br>
  มีความสำรวมศีลเป็นเชือกขันชะเนาะ<br>
  [๑๓๓๗] มีความไม่โกรธเป็นเครื่องกันกระทบกระทั่ง<br>
  มีคุณธรรมเป็นเศวตฉัตร<br>
  มีพาหุสัจจะเป็นสายพาน<br>
  มีจิตตั้งมั่นเป็นที่มั่น<br>
  [๑๓๓๘] มีความคิดรู้จักกาลเป็นไม้แก่น<br>
  มีความแกล้วกล้าเป็นไม้ค้ำสามแฉก<br>
  มีความประพฤติถ่อมตนเป็นเชือกขันแอก<br>
  มีความไม่เย่อหยิ่งเป็นแอกเบา<br>
  [๑๓๓๙] มีจิตไม่หดหู่เป็นเครื่องลาด<br>
  มีการคบคนผู้เจริญเป็นเครื่องกำจัดธุลี<br>
  นักปราชญ์มีสติเป็นปฏัก<br>
  มีความเพียรและการใช้การปฏิบัติเกื้อกูลเป็นสายบังเหียน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๘๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๓๔๐] มีใจที่ฝึกฝนดีแล้วเหมือนม้า<br>
  ที่ได้รับฝึกสม่ำเสมอเป็นเครื่องนำทาง<br>
  ความปรารถนาและความโลภเป็นทางคด<br>
  ส่วนความสำรวมเป็นทางตรง<br>
  [๑๓๔๑] ขอถวายพระพรมหาบพิตร<br>
  ปัญญาเป็นเครื่องทิ่มแทงม้า<br>
  ในรถคือพระวรกายของมหาบพิตร<br>
  ที่กำลังโลดแล่นไปในรูป เสียง กลิ่น รส<br>
  ในรถคือพระวรกายของมหาบพิตรนั้น<br>
  มีตนคือจิตของพระองค์เท่านั้นเป็นนายสารถี<br>
  [๑๓๔๒] ถ้าความประพฤติชอบ<br>
  และความเพียรมั่นคงมีอยู่กับยานนี้<br>
  รถนั้นจะให้สมบัติที่น่าใคร่ได้ทุกอย่างและไม่นำไปเกิดในนรก<br>
  (พระศาสดาทรงประชุมชาดก ดังนี้)<br>
  [๑๓๔๓] อลาตเสนาบดีเป็นพระเทวทัต<br>
  สุนามอำมาตย์เป็นพระภัททชิ<br>
  วิชัยอำมาตย์เป็นพระสารีบุตร<br>
  ชีวกบุรุษเป็นพระโมคคัลลานะ<br>
  [๑๓๔๔] สุนักขัตตะเป็นบุตรของเจ้าลิจฉวี คุณาชีวกเป็นชีเปลือย<br>
  พระนางรุจาราชธิดาผู้ทรงนำพระราชาให้ทรงเลื่อมใส<br>
  เป็นพระอานนท์<br>
  [๑๓๔๕] พระเจ้าอังคติผู้มีทิฏฐิชั่วในครั้งนั้นเป็นพระอุรุเวลกัสสปะ<br>
  ท้าวมหาพรหมโพธิสัตว์เป็นเราตถาคต<br>
  พวกเธอจงทรงจำชาดกไว้ด้วยประการฉะนี้แล<br>
  มหานารทกัสสปชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๙๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) โทหฬกัณฑ์<br>
  ๙. วิธุรชาดก๑ (๕๔๖)<br>
  ว่าด้วยวิธุรบัณฑิตบำเพ็ญปัญญาบารมี<br>
  โทหฬกัณฑ์<br>
  ตอนว่าด้วยความแพ้ท้อง<br>
  (พญานาคตรัสถามนางนาควิมลามเหสีว่า)<br>
  [๑๓๔๖] เธอมีผิวพรรณเหลือง ซูบผอม มีกำลังน้อย<br>
  เมื่อก่อน ผิวพรรณของเธอมิได้เป็นเช่นนี้เลย<br>
  น้องวิมลา พี่ถามแล้ว ขอเธอจงบอก<br>
  เวทนาในร่างกายของเธอเป็นเช่นไร<br>
  (นางนาควิมลาทูลตอบว่า)<br>
  [๑๓๔๗] พระองค์ผู้เป็นจอมชน ชื่อว่าความแพ้ท้อง<br>
  เป็นธรรมดาของมารดาทั้งหลายในหมู่มนุษย์<br>
  พระองค์ผู้ประเสริฐสุดในหมู่นาค<br>
  หม่อมฉันปรารถนาอย่างยิ่งซึ่งดวงหทัย<br>
  ของวิธุรบัณฑิตที่นำมาได้โดยชอบธรรม พระเจ้าข้า<br>
  (พญานาคตรัสว่า)<br>
  [๑๓๔๘] เธอแพ้ท้องปรารถนาหทัยของวิธุรบัณฑิต<br>
  ก็จะเหมือนกับปรารถนาดวงจันทร์<br>
  และดวงอาทิตย์ หรือปรารถนาลม<br>
  เพราะว่าวิธุรบัณฑิตยากที่บุคคลจะพบได้<br>
  ใครเล่าจักนำวิธุรบัณฑิตมาในนาคพิภพนี้ได้<br><br>เชิงอรรถ :<br>
  ๑ พระศาสดาเมื่อประทับ ณ พระเชตวัน ทรงปรารภการบำเพ็ญปัญญาบารมี ตรัสวิธุรชาดกนี้
  ซึ่งมีคำ<br>
  เริ่มต้นว่า เธอมีผิวพรรณเหลือง ซูบผอม มีกำลังน้อย ดังนี้เป็นต้น (ขุ.ชา.อ. ๑๐/๑๘๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๙๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) โทหฬกัณฑ์<br>
  (นางนาคอิรันทดีผู้ธิดากราบทูลว่า)<br>
  [๑๓๔๙] ข้าแต่พระบิดา เหตุไรหนอ พระองค์จึงทรงซบเซาอยู่<br>
  พระพักตร์ของพระองค์เหมือนดอกปทุมที่ถูกขยำด้วยมือ<br>
  ข้าแต่พระบิดาผู้เป็นอิสราธิบดี เป็นที่เกรงขามของศัตรู<br>
  เพราะเหตุไรหนอ พระองค์จึงทรงทุกข์พระทัย<br>
  ขออย่าทรงเศร้าโศกเลย พระเจ้าข้า<br>
  (พญานาควรุณตรัสว่า)<br>
  [๑๓๕๐] อิรันทดีลูกรัก มารดาของเจ้าปรารถนาซึ่งดวงหทัย<br>
  ของวิธุรบัณฑิต เพราะวิธุรบัณฑิตยากที่ใครจะพบได้<br>
  ใครเล่าจักนำวิธุรบัณฑิตมาในนาคพิภพนี้ได้<br>
  [๑๓๕๑] เจ้าจงเที่ยวไปแสวงหาสามี<br>
  ผู้ซึ่งจักนำวิธุรบัณฑิตมาในนาคพิภพนี้<br>
  นางนาคมาณวิกานั้นได้สดับพระดำรัสของพระบิดาแล้ว<br>
  มีจิตชุ่มด้วยกิเลสออกไปเที่ยวตลอดคืน<br>
  (นางนาคอิรันทดีกล่าวว่า)<br>
  [๑๓๕๒] คนธรรพ์ รากษส นาค กินนร หรือมนุษย์พวกไหน<br>
  คนไหนเป็นบัณฑิตสามารถจะให้สิ่งที่น่าใคร่ทั้งปวงได้<br>
  เขาจักเป็นสามีของเราตลอดกาล<br>
  (เสนาบดียักษ์กล่าวว่า)<br>
  [๑๓๕๓] นางผู้มีนัยน์ตาหาที่ติมิได้ ขอเธอจงเบาใจเถิด<br>
  เราจักเป็นผู้เลี้ยงดูเธอ<br>
  เพราะปัญญาของเราสามารถจะนำเนื้อดวงหทัย<br>
  ของวิธุรบัณฑิตมาให้ได้<br>
  ขอจงเบาใจเถิด เธอจักเป็นภรรยาของเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๙๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) โทหฬกัณฑ์<br>
  [๑๓๕๔] นางอิรันทดีผู้มีใจกำหนัดรักใคร่<br>
  เพราะเคยร่วมอภิรมย์กันมาในภพก่อน<br>
  ได้กล่าวกับปุณณกยักษ์ว่า<br>
  มาเถิดท่าน เราจักไปในสำนักของพระบิดาของฉัน<br>
  พระบิดาของฉันนี่แหละจักตรัสบอกเนื้อความนี้แก่ท่าน<br>
  [๑๓๕๕] นางอิรันทดีประดับตกแต่งนุ่งผ้าเรียบร้อยแล้ว<br>
  ทัดทรงดอกไม้ประพรมด้วยจุรณแก่นจันทน์<br>
  จูงมือปุณณกยักษ์เข้าไปยังสำนักของพระบิดา<br>
  (ปุณณกยักษ์กราบทูลว่า)<br>
  [๑๓๕๖] ข้าแต่พระองค์ผู้ประเสริฐกว่าหมู่นาค<br>
  ขอพระองค์ได้โปรดสดับถ้อยคำของข้าพระองค์<br>
  ขอพระองค์จงทรงรับสินสอดตามสมควร<br>
  ข้าพระองค์ปรารถนาพระนางอิรันทดี<br>
  ขอพระองค์ได้ทรงพระกรุณาโปรดให้ข้าพระองค์<br>
  ได้อยู่ร่วมกับพระนางอิรันทดีเถิด<br>
  [๑๓๕๗] ข้าแต่พระองค์ผู้ประเสริฐ<br>
  ขอพระองค์โปรดได้ทรงพระกรุณารับสินสอดนั้น<br>
  คือ ช้าง ๑๐๐ เชือก ม้า ๑๐๐ ตัว<br>
  รถที่เทียมด้วยม้าอัสดร ๑๐๐ คัน<br>
  เกวียนบรรทุกของเต็มด้วยรัตนะต่าง ๆ ๑๐๐ เล่ม<br>
  ขอได้โปรดพระราชทานพระราชธิดาอิรันทดีให้แก่ข้าพระองค์เถิด<br>
  (พญานาคตรัสว่า)<br>
  [๑๓๕๘] ขอท่านจงรออยู่จนกว่าเราจะได้ปรึกษาหารือ<br>
  กับบรรดาญาติ มิตร และเพื่อนที่สนิทเสียก่อน<br>
  (เพราะ)กรรมที่กระทำลงไปโดยไม่ได้ปรึกษาหารือกันนั้น<br>
  ย่อมเดือดร้อนใจในภายหลัง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๙๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) โทหฬกัณฑ์<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๓๕๙] ลำดับนั้น ท้าววรุณนาคราชเสด็จเข้าไปสู่นิเวศน์<br>
  ปรึกษากับพระชายา ตรัสคำนี้ว่า<br>
  [๑๓๖๐] ปุณณกยักษ์นี้นั้นมาขอลูกอิรันทดีกับเรา<br>
  เราจะให้ลูกอิรันทดีผู้เป็นที่รักของเราแก่ปุณณกยักษ์นั้น<br>
  เพราะได้ทรัพย์เครื่องปลื้มใจเป็นจำนวนมากหรือ<br>
  (นางนาควิมลามเหสีกราบทูลว่า)<br>
  [๑๓๖๑] ปุณณกยักษ์ไม่พึงได้ลูกอิรันทดีของเรา<br>
  เพราะทรัพย์ เพราะสิ่งที่น่าปลื้มใจ<br>
  แต่ถ้าปุณณกยักษ์จะพึงได้หทัยของบัณฑิต<br>
  นำมาในนาคพิภพนี้ได้โดยชอบธรรม<br>
  เขาจะพึงได้ลูกสาวของเราเพราะสิ่งที่น่าปลื้มใจนั้น<br>
  หม่อมฉันไม่ปรารถนาทรัพย์อื่นยิ่งกว่านี้<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๓๖๒] ลำดับนั้น ท้าววรุณนาคราชเสด็จออกจากนิเวศน์<br>
  ตรัสเรียกปุณณกยักษ์มาแล้วตรัสดังนี้ว่า<br>
  [๑๓๖๓] ท่านไม่พึงได้ลูกอิรันทดีของเรา<br>
  เพราะทรัพย์ เพราะสิ่งที่น่าปลื้มใจ<br>
  ถ้าท่านได้หทัยของบัณฑิตนำมาในนาคพิภพนี้ได้โดยชอบธรรม<br>
  ท่านจะพึงได้ลูกสาวของเราเพราะสิ่งที่น่าปลื้มใจนั้น<br>
  เราไม่ปรารถนาทรัพย์อื่นยิ่งไปกว่านี้<br>
  (ปุณณกยักษ์กราบทูลว่า)<br>
  [๑๓๖๔] ข้าแต่พระองค์ผู้ประเสริฐในโลกนี้<br>
  คนบางคนย่อมเรียกคนใดว่าเป็นบัณฑิต<br>
  คนอีกพวกหนึ่งกลับเรียกคนนั้นนั่นแหละว่าเป็นพาล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๙๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) โทหฬกัณฑ์<br>
  ในเรื่องนี้ คนทั้งหลายยังกล่าวแย้งกันอยู่<br>
  ขอพระองค์ได้ตรัสบอกแก่ข้าพระองค์<br>
  พระองค์ทรงเรียกใครเล่าว่า เป็นบัณฑิต<br>
  (พญานาควรุณตรัสว่า)<br>
  [๑๓๖๕] บัณฑิตชื่อว่าวิธุระ ผู้ทำการสั่งสอนอรรถธรรม<br>
  แก่พระเจ้าธนัญชัยโกรัพยะ ถ้าท่านได้ยินได้ฟังมาแล้ว<br>
  ขอท่านจงไปนำบัณฑิตนั้นมา<br>
  ครั้นท่านได้มาโดยชอบธรรมแล้ว<br>
  นางอิรันทดีจงเป็นผู้บำเรอเท้า (ภรรยา) ของท่านเถิด<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๓๖๖] ฝ่ายปุณณกยักษ์ได้สดับพระดำรัสของท้าววรุณนาคราชนี้แล้ว<br>
  ก็ยินดียิ่งนัก ลุกขึ้นแล้วไปสั่งบุรุษคนใช้ของตน<br>
  ผู้อยู่ในที่นั้นนั่นแหละว่า<br>
  เจ้าจงนำม้าอาชาไนยที่เตรียมไว้มาที่นี้นั่นแหละให้ได้<br>
  [๑๓๖๗] ม้าอาชาไนยตัวนั้นมีหูทั้ง ๒ ข้างประดับด้วยทอง<br>
  มีกีบหุ้มแล้วด้วยแก้วมณีแดง<br>
  มีเครื่องประดับอกทำด้วยทองชมพูนุทอันสุกปลั่ง<br>
  (พระศาสดาเมื่อจะทรงประกาศเนื้อความนั้น จึงตรัสพระดำรัสนี้ว่า)<br>
  [๑๓๖๘] ปุณณกยักษ์ผู้ประดับแล้ว<br>
  จัดแจงแต่งผมและหนวดดีแล้ว<br>
  ก็ขึ้นขี่ม้าอันเป็นยานพาหนะของเทวดา<br>
  เหาะไปในอากาศกลางหาว<br>
  [๑๓๖๙] ปุณณกยักษ์นั้นกำหนัดด้วยกามราคะ<br>
  กำลังปรารถนานางอิรันทดีนาคกัญญา<br>
  ไปกราบทูลท้าวกุเวรเวสสุวรรณผู้เรืองยศเป็นใหญ่แห่งภูตว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๙๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) โทหฬกัณฑ์<br>
  [๑๓๗๐] ภพนาคนั้นเขาเรียกว่า โภควดีนครบ้าง<br>
  วาสนานครบ้าง หิรัญวดีนครบ้าง<br>
  เป็นเมืองนิรมิตล้วนแต่ทองคำ<br>
  สำเร็จแก่พญานาคผู้สมบูรณ์ด้วยโภคทรัพย์ทุกอย่าง<br>
  [๑๓๗๑] ป้อมและเชิงเทินสร้างมีรูปทรงเหมือนคออูฐ<br>
  ทำด้วยแก้วแดงและแก้วลาย<br>
  ในนาคพิภพนั้น มีปราสาททำด้วยศิลา<br>
  มุงด้วยกระเบื้องทองคำ<br>
  [๑๓๗๒] ในนาคพิภพนั้น มีไม้มะม่วง ไม้หมากเม่า<br>
  ไม้หว้า ไม้ตีนเป็ด ไม้จิก<br>
  ไม้เกด ไม้ประยงค์ ไม้ราชพฤกษ์<br>
  ไม้มะม่วงหอม ไม้ชะบา และไม้ย่านทราย<br>
  [๑๓๗๓] ไม้จำปา ไม้กากะทิง มะลิซ้อน มะลิลา<br>
  และไม้กระเบา ต้นไม้ในนาคพิภพเหล่านี้<br>
  มีกิ่งโน้มเข้าหากัน ยังมณเฑียรของนาคราชให้งามยิ่งนัก<br>
  [๑๓๗๔] ในนาคพิภพนั้น มีต้นอินทผลัมสำเร็จแล้วด้วยแก้วอินทนิล<br>
  ผลิดอกล้วนแต่ทองเป็นนิตย์จำนวนมาก<br>
  ซึ่งเป็นที่อยู่ของท้าววรุณนาคราชผู้มีฤทธิ์มาก ผู้ผุดเกิด<br>
  [๑๓๗๕] พญานาคนั้นมีมเหสีกำลังสาวรุ่นทรงพระนามว่าวิมลา<br>
  มีพระรูปโฉมสง่างามดังแท่งทองคำ<br>
  สูงโปร่งสะโอดสะองดังหน่อเถาจิงจ้อดำ<br>
  ทั้งคู่มีสัณฐานดังผลมะพลับงดงามน่าชมยิ่งนัก<br>
  [๑๓๗๖] มีพระฉวีวรรณแดงประดุจน้ำครั่ง<br>
  เปรียบเสมือนดอกกรรณิการ์ที่แย้มบานน้อมลง<br>
  เหมือนดังนางอัปสรที่เที่ยวไปในภพชั้นดาวดึงส์<br>
  หรือเหมือนสายฟ้าแลบออกจากกลีบเมฆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๙๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) โทหฬกัณฑ์<br>
  [๑๓๗๗] ข้าแต่พระองค์ผู้เป็นใหญ่ พระนางวิมลานั้นทรงแพ้พระครรภ์<br>
  ทรงปรารถนาซึ่งดวงหทัยของวิธุรบัณฑิต<br>
  ข้าพระองค์จะถวายดวงหทัยของวิธุรบัณฑิตนั้น<br>
  แก่ท้าววรุณนาคราชและพระนางวิมลาทั้ง ๒ พระองค์นั้น<br>
  เพราะเหตุนั้น ท้าวเธอทั้ง ๒ พระองค์นั้น<br>
  จะพระราชทานพระนางอิรันทดีให้แก่ข้าพระองค์<br>
  [๑๓๗๘] ปุณณกยักษ์นั้นทูลลาท้าวกุเวรเวสสุวรรณผู้เรืองยศ<br>
  เป็นใหญ่แห่งหมู่ยักษ์แล้ว<br>
  ไปสั่งบุรุษคนใช้ของตนในที่นั้นนั่นแหละว่า<br>
  เจ้าจงนำม้าอาชาไนยที่เตรียมไว้มา ณ ที่นี้เถิด<br>
  [๑๓๗๙] ม้าอาชาไนยตัวนั้นมีหูทั้ง ๒ ข้างประดับด้วยทอง<br>
  มีกีบหุ้มแล้วแก้วมณีแดง<br>
  มีเครื่องประดับอกทำด้วยทองชมพูนุทอันสุกปลั่ง<br>
  [๑๓๘๐] ปุณณกยักษ์ผู้ประดับแล้ว<br>
  จัดแจงแต่งผมและหนวดดีแล้ว<br>
  ก็ขึ้นขี่ม้าอันเป็นยานพาหนะของเทวดา<br>
  เหาะไปในอากาศกลางหาว<br>
  [๑๓๘๑] ปุณณกยักษ์นั้นได้เหาะไปยังกรุงราชคฤห์อันน่ารื่นรมย์นัก<br>
  เป็นนครของพระเจ้าอังคะที่พวกข้าศึกไม่กล้าเข้าใกล้<br>
  มีภักษาหาร ข้าว และน้ำมากมาย<br>
  ดังภพของท้าววาสวะ ซึ่งชื่อว่ามสักกสาระ<br>
  [๑๓๘๒] เป็นนครที่อึกทึกกึกก้องไปด้วยฝูงนกยูงและนกกระเรียน<br>
  อื้ออึงไปด้วยฝูงนกต่าง ๆ ชนิด<br>
  เป็นที่อยู่อาศัยของฝูงนก<br>
  มีนกต่าง ๆ ส่งเสียงร่ำร้องอยู่อึงมี่<br>
  มีเนินสวยงาม ดารดาษไปด้วยดอกไม้เหมือนภูเขาหิมพานต์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๙๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) โทหฬกัณฑ์<br>
  [๑๓๘๓] ปุณณกยักษ์นั้นขึ้นเวปุลลบรรพตซึ่งเป็นภูเขาศิลาล้วน<br>
  เป็นที่อาศัยอยู่ของหมู่กินนร<br>
  เที่ยวแสวงหาแก้วมณีดวงประเสริฐอยู่<br>
  จึงได้เห็นแก้วมณีนั้นในท่ามกลางยอดเขา<br>
  [๑๓๘๔] ครั้นได้เห็นแก้วมณีอันมีรัศมีผุดผ่อง<br>
  เป็นแก้วมณีที่ประเสริฐสุด<br>
  สามารถนำทรัพย์มาให้ได้ดังใจมุ่งหมาย<br>
  รุ่งโรจน์โชติช่วงอยู่กับหมู่แก้วบริวารเป็นอันมาก<br>
  สว่างไสวอยู่ดังสายฟ้าในอากาศ<br>
  [๑๓๘๕] จึงได้ถือแก้วไพฑูรย์ชื่อว่า มโนหรจินดา<br>
  อันมีค่ามาก มีอานุภาพมาก เป็นผู้มีวรรณะไม่ทราม<br>
  ขึ้นขี่หลังม้าอาชาไนยเหาะไปในอากาศกลางหาว<br>
  [๑๓๘๖] ปุณณกยักษ์นั้นได้เหาะไปถึงกรุงอินทปัตถ์<br>
  ลงมาแล้วเข้าไปสู่ที่ประชุมของชาวกุรุรัฐ<br>
  ไม่เกรงกลัวพระราชา ๑๐๑ พระองค์<br>
  ที่ประชุมพร้อมเพรียงกันอยู่ ณ ที่นั้น<br>
  กล่าวท้าทายด้วยสะกาว่า<br>
  [๑๓๘๗] บรรดาพระราชาในราชสมาคมนี้ พระองค์ไหนหนอ<br>
  จะทรงชิงเอาแก้วมณีอันประเสริฐของข้าพระองค์ได้<br>
  หรือข้าพระองค์จะพึงชนะพระราชาพระองค์ไหน<br>
  ด้วยทรัพย์อันประเสริฐ<br>
  เมื่อชนะจะชิงเอาแก้วมณีอันประเสริฐอันยอดเยี่ยม<br>
  กับพระราชาพระองค์ไหน<br>
  อีกประการหนึ่ง พระราชาพระองค์ไหนจะทรงชนะข้าพระองค์<br>
  ด้วยทรัพย์อันประเสริฐ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๙๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) โทหฬกัณฑ์<br>
  (พระเจ้าโกรัพยะตรัสถามว่า)<br>
  [๑๓๘๘] ชาติภูมิของท่านอยู่แคว้นไหน<br>
  ถ้อยคำของท่านนี้ไม่ใช่ถ้อยคำของชาวกุรุรัฐเลย<br>
  ท่านมิได้เกรงกลัวเราทั้งมวลด้วยรัศมีแห่งผิวพรรณ<br>
  ท่านจงบอกชื่อและพวกพ้องของท่านแก่เรา<br>
  (ปุณณกยักษ์ทูลตอบว่า)<br>
  [๑๓๘๙] ข้าแต่พระราชา ข้าพระองค์เป็นมาณพ<br>
  กัจจายนโคตรชื่ออนูนะ<br>
  ญาติ ๆ และพวกพ้องของข้าพระองค์อยู่ในแคว้นอังคะ<br>
  ต่างก็พากันเรียกข้าพระองค์อย่างนี้<br>
  ข้าแต่สมมติเทพ ข้าพระองค์มาถึงเมืองนี้<br>
  ด้วยต้องการที่จะเล่นการพนันสะกา<br>
  (พระราชาทั้งหลายตรัสว่า)<br>
  [๑๓๙๐] พระราชาทรงชำนาญการเล่นสะกา<br>
  เมื่อทรงชนะจะพึงนำเอาแก้วเหล่าใดไป<br>
  แก้วเหล่านั้นของมาณพมีอยู่หรือ<br>
  แก้วของพระราชามีอยู่เป็นจำนวนมาก<br>
  ท่านเป็นคนเข็ญใจจะมาพนันกับพระราชาเหล่านั้น<br>
  ผู้มีทรัพย์มากมายได้อย่างไร<br>
  (ปุณณกยักษ์กราบทูลว่า)<br>
  [๑๓๙๑] แก้วมณีของข้าพระองค์นี้<br>
  ชื่อว่าสามารถนำทรัพย์มาให้ได้ดังใจปรารถนา<br>
  นักเลงสะกาชนะข้าพระองค์แล้วพึงนำแก้วมณีดวงประเสริฐ<br>
  สามารถนำทรัพย์มาให้ได้ดังใจปรารถนา<br>
  และม้าอาชาไนยเป็นที่เกรงขามของศัตรู<br>
  ของข้าพระองค์ทั้ง ๒ นี้ไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๙๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) มณิกัณฑ์<br>
  (พระราชาทั้งหลายตรัสว่า)<br>
  [๑๓๙๒] มาณพ แก้วมณีดวงเดียวจักทำอะไรได้<br>
  ส่วนม้าอาชาไนยตัวเดียวจักทำอะไรได้<br>
  แก้วมณีของพระราชามีอยู่เป็นจำนวนมาก<br>
  ม้าอาชาไนยที่มีกำลังรวดเร็วดังลม<br>
  ของพระราชามีมิใช่น้อยเลย<br>
  โทหฬกัณฑ์จบ</p>
<p> มณิกัณฑ์<br>
  ตอนว่าด้วยอานุภาพแก้วมณี<br>
  (ปุณณกยักษ์กราบทูลว่า)<br>
  [๑๓๙๓] ข้าแต่พระองค์ผู้สูงสุดกว่าประชาชน<br>
  ขอพระองค์ทรงทอดพระเนตรดูแก้วมณีของข้าพระองค์ดวงนี้เถิด<br>
  มีรูปหญิงและรูปชายปรากฏเป็นหมู่ ๆ อยู่ในแก้วมณีดวงนี้<br>
  [๑๓๙๔] มีรูปเนื้อและรูปนกปรากฏเป็นหมู่ ๆ อยู่ในแก้วมณีดวงนี้<br>
  มีพญานาคและพญาครุฑปรากฏอยู่ในแก้วมณีดวงนี้<br>
  ขอทูลเชิญพระองค์ทอดพระเนตรดูสิ่งที่น่าอัศจรรย์<br>
  ที่ธรรมชาติได้เนรมิตไว้ในแก้วมณีดวงนี้เถิด<br>
  [๑๓๙๕] ขอทูลเชิญพระองค์ทอดพระเนตรดูจตุรงคินีเสนานี้<br>
  คือ กองพลช้าง กองพลม้า กองพลรถ และกองพลราบ<br>
  ที่สวมเกราะอันธรรมดาได้เนรมิตไว้ในแก้วมณีดวงนี้เถิด<br>
  [๑๓๙๖] ขอทูลเชิญพระองค์ทรงทอดพระเนตรดู<br>
  เหล่าพลทหารที่จัดไว้เป็นกรม ๆ คือ<br>
  กองพลช้าง กองพลม้า กองพลรถ และกองพลราบ<br>
  ที่ธรรมชาติได้เนรมิตไว้ในแก้วมณีดวงนี้เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๐๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) มณิกัณฑ์<br>
  [๑๓๙๗] ขอทูลเชิญพระองค์ทรงทอดพระเนตรดูพระนคร<br>
  ที่มีป้อมพร้อมมูล มีกำแพงและค่ายเป็นอันมาก<br>
  มีถนนสามแพร่ง สี่แพร่ง มีพื้นที่สวยงาม<br>
  อันธรรมชาติได้เนรมิตไว้ในแก้วมณีดวงนี้เถิด<br>
  [๑๓๙๘] ขอทูลเชิญพระองค์ทรงทอดพระเนตรดูเสาระเนียด<br>
  คูคลอง กลอนประตูเหล็ก ป้อมค่าย และซุ้มประตู<br>
  ที่ธรรมชาติได้เนรมิตไว้ในแก้วมณีดวงนี้เถิด<br>
  [๑๓๙๙] ขอทูลเชิญพระองค์ทรงทอดพระเนตรดูฝูงนกนานาชนิด<br>
  เป็นจำนวนมากมายที่ปลายเสาค่าย<br>
  คือ ฝูงหงส์ นกกระเรียน นกยูง นกจักรพาก และนกเขา<br>
  ที่ธรรมชาติได้เนรมิตไว้ในแก้วมณีดวงนี้เถิด<br>
  [๑๔๐๐] ขอทูลเชิญพระองค์ทอดพระเนตรดูพระนคร<br>
  อันเกลื่อนกล่นไปด้วยฝูงนกชนิดต่าง ๆ<br>
  คือ ฝูงนกดุเหว่าดำ นกดุเหว่าที่มีปีกลายงดงาม ไก่ฟ้า<br>
  และนกโพระดก เป็นจำนวนมาก<br>
  ที่ธรรมชาติได้เนรมิตไว้ในแก้วมณีดวงนี้เถิด<br>
  [๑๔๐๑] ขอทูลเชิญพระองค์ทอดพระเนตรดูพระนคร<br>
  ที่ล้อมด้วยกำแพงทองคำ<br>
  น่าอัศจรรย์ชวนให้ขนพองสยองเกล้า<br>
  ชักธงขึ้นเป็นประจำ น่ารื่นรมย์ ลาดด้วยทรายทอง<br>
  [๑๔๐๒] ขอทูลเชิญพระองค์ทอดพระเนตรร้านตลาด<br>
  ที่เต็มไปด้วยสินค้านานาชนิด<br>
  เรือน สิ่งของในเรือน ถนน ซอย และถนนหลวง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๐๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) มณิกัณฑ์<br>
  [๑๔๐๓] ขอทูลเชิญพระองค์ทอดพระเนตรโรงขายสุรา<br>
  นักเลงสุรา พ่อครัว เรือนครัว พ่อค้า<br>
  หญิงแพศยา หญิงงามเมือง<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๐๔] ขอทูลเชิญพระองค์ทอดพระเนตรพวกช่างดอกไม้<br>
  ช่างย้อม ช่างปรุงของหอม ช่างทอผ้า<br>
  ช่างทอง และพวกช่างแก้วมณี<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๐๕] ขอทูลเชิญพระองค์ทอดพระเนตรพวกคนทำของหวาน<br>
  คนทำของคาว พวกนักดนตรี คือ<br>
  บางพวกฟ้อนรำขับร้อง บางพวกปรบมือ บางพวกตีฉิ่ง<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๐๖] ขอทูลเชิญพระองค์ทอดพระเนตรกลอง ตะโพน สังข์<br>
  บัณเฑาะว์ มโหระทึก และเครื่องดนตรีทุกชนิด<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๐๗] ขอทูลเชิญพระองค์ทอดพระเนตรเปิงมาง (ฉิ่ง) กังสดาล พิณ<br>
  การฟ้อนรำขับร้อง เครื่องดนตรีดีดสีตีเป่าที่เขาประโคมกึกก้อง<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๐๘] อนึ่ง ขอทูลเชิญพระองค์ทอดพระเนตรพวกนักกระโดด<br>
  นักมวย นักเล่นกล หญิงงาม ชายงาม คนเฝ้ายาม<br>
  และช่างตัดผม ที่ธรรมชาติได้เนรมิตไว้ในแก้วมณีดวงนี้<br>
  [๑๔๐๙] ก็ในแก้วมณีดวงนี้ มีมหรสพที่คลาคล่ำไปด้วยชายหญิง<br>
  ขอทูลเชิญพระองค์ทอดพระเนตรพื้นที่สำหรับเล่นมหรสพ<br>
  บนเตียงซ้อนกันเป็นชั้น ๆ<br>
  ที่ธรรมชาติได้เนรมิตไว้ในแก้วมณีดวงนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๐๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) มณิกัณฑ์<br>
  [๑๔๑๐] ขอทูลเชิญพระองค์ทอดพระเนตรพวกนักมวย <br>
  ผู้กำลังชกต่อยกันอยู่ในสนามมวย <br>
  ที่วงรอบเป็นสองชั้น ทั้งผู้ชนะและผู้แพ้<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๑๑] ขอทูลเชิญทอดพระเนตรฝูงเนื้อนานาชนิด<br>
  เป็นจำนวนมากที่เชิงเขา เช่น<br>
  ราชสีห์ เสือโคร่ง ช้าง หมี หมาใน เสือดาว<br>
  [๑๔๑๒] แรด โคลาน กระบือ ละมั่ง กวาง<br>
  เนื้อทราย ระมาด วัว สุกรบ้าน<br>
  [๑๔๑๓] ชะมด แมวป่า กระต่าย และกระแต<br>
  ซึ่งมีอยู่มากมายหลายหลาก<br>
  ขอทูลเชิญพระองค์ทอดพระเนตรฝูงเนื้อนานาชนิด<br>
  ที่มีอยู่กลาดเกลื่อนซึ่งธรรมชาติได้เนรมิตไว้ในแก้วมณีดวงนี้<br>
  [๑๔๑๔] ในแก้วมณีดวงนี้ มีแม่น้ำที่มีท่าน้ำสวยงาม<br>
  ลาดด้วยทรายทอง มีน้ำใสสะอาดไหลไปไม่ขาดสาย<br>
  เป็นที่อยู่อาศัยของฝูงปลา<br>
  [๑๔๑๕] อนึ่ง ในแม่น้ำนี้ มีฝูงจระเข้<br>
  มังกร ตะโขง เต่า ปลาสลาด<br>
  ปลากระบอก ปลากด ปลาเค้า<br>
  และปลาตะเพียนแหวกว่ายไปมา<br>
  [๑๔๑๖] ขอทูลเชิญพระองค์ทอดพระเนตรสระโบกขรณี<br>
  ที่ก่อสร้างด้วยแก้วไพฑูรย์<br>
  ซึ่งเกลื่อนกล่นไปด้วยฝูงปลานานาชนิด<br>
  ดารดาษไปด้วยหมู่ไม้ชนิดต่าง ๆ<br>
  ที่ธรรมชาติได้เนรมิตไว้ในแก้วมณีดวงนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๐๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) มณิกัณฑ์<br>
  [๑๔๑๗] ขอทูลเชิญพระองค์ทอดพระเนตรสระโบกขรณีในแก้วมณีดวงนี้<br>
  ที่ธรรมชาติเนรมิตไว้เป็นอย่างดีทั้ง ๔ ทิศ<br>
  เกลื่อนกล่นไปด้วยฝูงปลานานาชนิด<br>
  เป็นที่อยู่อาศัยของฝูงปลาใหญ่<br>
  [๑๔๑๘] ขอทูลเชิญพระองค์ทอดพระเนตรแผ่นดินที่มีน้ำล้อมรอบ<br>
  เป็นแก่งแห่งสาครประกอบราวไพร<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๑๙] ขอทูลเชิญพระองค์ทอดพระเนตรบุพพวิเทหทวีปทางข้างหน้า<br>
  อปรโคยานทวีปทางข้างหลัง<br>
  อุตตรกุรุทวีปและชมพูทวีปทางด้านขวา<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๒๐] ขอทูลเชิญพระองค์ทอดพระเนตรดวงจันทร์และดวงอาทิตย์<br>
  ที่กำลังหมุนรอบภูเขาสิเนรุ<br>
  ส่องแสงสว่างไสวไปทั่วทิศทั้ง ๔ และสิ่งมหัศจรรย์<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๒๑] ขอทูลเชิญพระองค์ทอดพระเนตรภูเขาสิเนรุ ภูเขาหิมพานต์<br>
  สมุทรสาคร พื้นแผ่นดินใหญ่ และท้าวมหาราชทั้ง ๔<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๒๒] ขอทูลเชิญพระองค์ทอดพระเนตรพุ่มไม้ในสวน หินดาด<br>
  และเนินหินที่น่ารื่นรมย์ เกลื่อนกล่นไปด้วยกินนร<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๒๓] ขอทูลเชิญพระองค์ทอดพระเนตรสวนสวรรค์<br>
  คือ ปารุสกวัน จิตรลดาวัน มิสกวัน<br>
  นันทวัน และเวชยันตปราสาท<br>
  ที่ธรรมชาติได้เนรมิตไว้ในแก้วมณีดวงนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๐๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) มณิกัณฑ์<br>
  [๑๔๒๔] ขอทูลเชิญพระองค์ทอดพระเนตรสภาชื่อสุธรรมา<br>
  ต้นปาริฉัตรที่มีดอกบานสะพรั่ง และพญาช้างเอราวัณ<br>
  ซึ่งมีอยู่ในสวรรค์ชั้นดาวดึงส์<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๒๕] ขอทูลเชิญพระองค์ทอดพระเนตรเถิด พระเจ้าข้า<br>
  ขอทูลเชิญทอดพระเนตรเหล่านางเทพกัญญา<br>
  ผู้เลอโฉมยิ่งนัก ดังสายฟ้าแลบออกจากกลีบเมฆ<br>
  ผู้กำลังเที่ยวไปอยู่ในนันทวันนั้น<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๒๖] ขอทูลเชิญพระองค์ทอดพระเนตรเถิด พระเจ้าข้า<br>
  ขอทูลเชิญทอดพระเนตรเหล่านางเทพกัญญา<br>
  ผู้ประเล้าประโลมเทพบุตร<br>
  ซึ่งกำลังอภิรมย์เหล่าเทพบุตรอยู่ในนันทวันนั้น<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๒๗] ขอทูลเชิญพระองค์ทอดพระเนตรปราสาท<br>
  เกินกว่า ๑,๐๐๐ หลัง<br>
  ซึ่งมีพื้นลาดด้วยแผ่นแก้วไพฑูรย์ มีรัศมีเรืองรอง<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๒๘] ขอทูลเชิญพระองค์ทอดพระเนตรสวรรค์ชั้นดาวดึงส์<br>
  ชั้นยามา ชั้นดุสิต ชั้นนิมมานรดี<br>
  และชั้นปรนิมมิตวสวัตดี<br>
  ที่ธรรมชาติได้เนรมิตไว้ในแก้วมณีดวงนี้<br>
  [๑๔๒๙] ขอทูลเชิญพระองค์ทอดพระเนตรสระโบกขรณี<br>
  ที่มีน้ำใสสะอาด ซึ่งดารดาษไปด้วยดอกมณฑาลก<br>
  ดอกปทุม และดอกอุบลในสวรรค์นี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๐๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) อักขกัณฑ์<br>
  [๑๔๓๐] ในแก้วมณีดวงนั้น มีลายขาว ๑๐ ลาย<br>
  สวยงามน่ารื่นรมย์ใจ ลายสีเหลืองอ่อน ๒๑ ลาย<br>
  และลายเหลืองขมิ้น ๑๔ ลาย ปรากฏอยู่<br>
  [๑๔๓๑] ในแก้วมณีดวงนั้น มีลายสีทอง ๒๐ ลาย<br>
  ลายสีเงิน ๒๐ ลาย ปรากฏอยู่<br>
  ลายสีแมลงค่อมทอง ๓๐ ลาย ปรากฏอยู่<br>
  [๑๔๓๒] ในแก้วมณีดวงนี้ มีลายสีดำ ๑๖ ลาย<br>
  ลายสีดอกชะบา ๒๕ ลาย แซมด้วยลายดอกหงอนไก่<br>
  อันงามตระการตาด้วยดอกอุบลเขียวปรากฏอยู่<br>
  [๑๔๓๓] ข้าแต่มหาราชผู้สูงส่งกว่าชาวประชา<br>
  ขอทูลเชิญพระองค์ทรงทอดพระเนตรแก้วมณีดวงนี้<br>
  ซึ่งมีรัศมีเรืองรองผ่องใส สมบูรณ์ทุก ๆ ส่วนอย่างนี้<br>
  อันเป็นรางวัลแก่ผู้ชนะพนัน<br>
  มณีกัณฑ์ จบ</p>
<p> อักขกัณฑ์<br>
  ตอนว่าด้วยการเล่นสะกา<br>
  (ต่อจากนั้น ปุณณกยักษ์ได้กราบทูลต่อไปว่า)<br>
  [๑๔๓๔] ข้าแต่พระราชา การงานในโรงเล่นการพนัน (สะกา)<br>
  สำเร็จลงแล้ว ขอเชิญพระองค์เสด็จเข้าไป<br>
  สถานที่จะทรงเล่นการพนันเถิด<br>
  แก้วมณีเช่นนี้สำหรับพระองค์ไม่มี<br>
  เราทั้ง ๒ เมื่อเล่นก็จะพึงชนะกันโดยธรรม<br>
  ขอจงอย่าชนะกันโดยไม่ชอบธรรม<br>
  ถ้าพระองค์แพ้แล้ว ขออย่าได้ทรงทำให้เนิ่นช้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๐๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) อักขกัณฑ์<br>
  [๑๔๓๕] ข้าแต่พระเจ้าสุรเสนปัญจาละผู้มีพระกิตติศัพท์โด่งดัง<br>
  ข้าแต่พระเจ้ามัจฉะ พระเจ้ามัททะ<br>
  พร้อมด้วยชาวเกกกชนบททั้งหลาย<br>
  ขอพระราชาเหล่านี้จงทรงทอดพระเนตรการต่อสู้<br>
  ของข้าพระองค์ทั้งหลายโดยการไม่ฉ้อโกง<br>
  มิใช่ไม่ทรงทำใครให้เป็นพยานในที่ประชุมเลย<br>
  (พระศาสดาเมื่อจะทรงประกาศเนื้อความนี้ จึงตรัสว่า)<br>
  [๑๔๓๖] พระราชาของชาวแคว้นกุรุและปุณณกยักษ์ทั้ง ๒ นั้น<br>
  ต่างก็มัวเมาในการเล่นการพนันพากันเข้าไปสู่โรงเล่นการพนัน<br>
  พระราชาทรงเลือกอยู่จึงได้รับความปราชัย<br>
  ส่วนปุณณกยักษ์ได้ชัยชนะ<br>
  [๑๔๓๗] พระราชาและปุณณกยักษ์ทั้ง ๒ นั้น<br>
  เมื่อลูกสะกามีพร้อมแล้วก็ได้เล่นการพนันในโรงเล่นการพนันนั้น<br>
  ปุณณกยักษ์ได้ชัยชนะพระราชาผู้แกล้วกล้าและประเสริฐกว่าชน<br>
  ในท่ามกลางพระราชาและพยานทั้งหลาย<br>
  เสียงบันลือลั่นได้มีขึ้นในสนามการพนันนั้น<br>
  (ปุณณกยักษ์กราบทูลว่า)<br>
  [๑๔๓๘] ข้าแต่มหาราช บรรดาเราทั้ง ๒ ที่ยังพยายามเล่นอยู่<br>
  ความชนะและความแพ้ย่อมตกแก่ฝ่ายใดฝ่ายหนึ่ง<br>
  ข้าแต่พระองค์ผู้เป็นจอมชน<br>
  พระองค์ทรงเสื่อมจากทรัพย์อันประเสริฐแล้ว ทรงแพ้แล้ว<br>
  ขอพระองค์จงทรงพระราชทานทรัพย์แก่ข้าพระองค์โดยเร็วเถิด<br>
  (พระราชาตรัสว่า)<br>
  [๑๔๓๙] ท่านกัจจานะ ช้าง ม้า โค ตุ้มหูแก้วมณี<br>
  และรัตนะที่ประเสริฐกว่าทรัพย์ทั้งหลายมีอยู่ในแผ่นดินของเรา<br>
  ท่านจงรับไปเถิด เชิญขนไปตามปรารถนาเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๐๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) อักขกัณฑ์<br>
  (ปุณณกยักษ์กราบทูลว่า)<br>
  [๑๔๔๐] ช้าง ม้า โค ตุ้มหูแก้วมณี<br>
  รัตนะแม้อื่นใดที่มีอยู่ในแผ่นดินของพระองค์<br>
  บัณฑิตชื่อว่าวิธุระเป็นผู้ประเสริฐกว่ารัตนะทั้งปวงเหล่านั้น<br>
  ข้าพระองค์ได้ชนะพระองค์แล้ว<br>
  โปรดพระราชทานวิธุรบัณฑิตนั้นให้แก่ข้าพระองค์เถิด<br>
  (พระราชาตรัสว่า)<br>
  [๑๔๔๑] วิธุรบัณฑิตนั้นเป็นเหมือนตัวของเรา เป็นสรณะ เป็นคติ<br>
  เป็นที่พึ่ง เป็นที่เร้น และเป็นจุดมุ่งหมายปลายทางของเรา<br>
  ท่านไม่ควรเปรียบวิธุรบัณฑิตนั้นกับทรัพย์ของเรา<br>
  วิธุรบัณฑิตนี้เท่ากับชีวิตของเรา คือตัวเราเอง<br>
  (ปุณณกยักษ์กราบทูลว่า)<br>
  [๑๔๔๒] การโต้แย้งกันของข้าพระองค์กับพระองค์จะพึงเป็นไปนาน<br>
  พวกเราไปถามวิธุรบัณฑิตนั้นดูดีกว่า<br>
  วิธุรบัณฑิตนี้แหละจะไขข้อข้องใจนี้แก่เราทั้งหลายได้<br>
  วิธุรบัณฑิตจักกล่าวคำใด คำนั้นก็จักเป็นอย่างนั้นแก่เราทั้ง ๒<br>
  (พระราชาตรัสว่า)<br>
  [๑๔๔๓] มาณพ ท่านพูดจริงทีเดียว และไม่ได้พูดคำรุนแรงแก่เรา<br>
  พวกเราไปถามวิธุรบัณฑิตกันดูเถิด<br>
  เราทั้ง ๒ คนจงยินดีคำที่วิธุรบัณฑิตพูดนั้น<br>
  (ปุณณกยักษ์กราบทูลว่า)<br>
  [๑๔๔๔] เทวดาทั้งหลายรู้จักอำมาตย์ในแคว้นกุรุชื่อว่าวิธุระ<br>
  ผู้ตั้งอยู่ในธรรมจริงหรือ การบัญญัติชื่อว่าวิธุระในโลกนั้น<br>
  ท่านเป็นอะไร คือ เป็นทาสหรือเป็นพระญาติของพระราชา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๐๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) อักขกัณฑ์<br>
  (วิธุรบัณฑิตกราบทูลว่า)<br>
  [๑๔๔๕] ทาสมี ๔ จำพวก คือ<br>
  (๑) ทาสในเรือนเบี้ย (๒) ทาสที่ซื้อมาด้วยทรัพย์<br>
  (๓) ทาสที่ยอมตนเข้าเป็นข้าเฝ้า (๔) ทาสเชลย๑<br>
  [๑๔๔๖] ในหมู่คนมีทาส ๔ จำพวกเหล่านี้<br>
  แม้ข้าพระองค์ก็เป็นทาสโดยกำเนิดแท้ทีเดียว<br>
  ความเจริญหรือความเสื่อมจะมีแก่พระราชาก็ตาม<br>
  ข้าพระองค์ไปสู่ที่อื่นก็ยังคงเป็นทาสของสมมติเทพอยู่นั่นเอง<br>
  มาณพ พระราชาก็จะพึงพระราชทานตัวข้าพเจ้าแก่ท่านโดยธรรม<br>
  (ปุณณกยักษ์กราบทูลว่า)<br>
  [๑๔๔๗] ชัยชนะนี้เป็นชัยชนะครั้งที่ ๒ ของข้าพระองค์ในวันนี้<br>
  เพราะว่าวิธุรบัณฑิตผู้เป็นปราชญ์ถูกข้าพระองค์ถามแล้ว<br>
  ได้ชี้แจงปัญหาอย่างแจ่มแจ้ง<br>
  พระราชาผู้ประเสริฐไม่ทรงตั้งอยู่ในธรรมหนอ<br>
  วิธุรบัณฑิตได้กล่าวไว้ถูกต้องดีแล้ว<br>
  พระราชาไม่ทรงอนุญาตให้วิธุรบัณฑิตนี้แก่ข้าพระองค์<br>
  (พระราชาตรัสว่า)<br>
  [๑๔๔๘] กัจจานะ หากวิธุรบัณฑิตได้ชี้แจงปัญหาแก่พวกเราอย่างนี้ว่า <br>
  เราเป็นทาส เรามิได้เป็นญาติเลย ท่านจงรับเอาวิธุรบัณฑิต<br>
  ผู้เป็นทรัพย์อันประเสริฐกว่าทรัพย์ทั้งหลาย<br>
  พาไปตามที่ท่านปรารถนาเถิด<br>
  อักขกัณฑ์ จบ<br><br>เชิงอรรถ :<br>
  ๑ ทาสในเรือนเบี้ย หมายถึงทาสผู้เกิดในครรภ์ของนางทาสหรือนางทาสี ทาสที่ยอมตนเป็นข้าเฝ้า<br>
  หมายถึงพวกคนที่เกิดในตระกูลผู้รับใช้ ยอมตนเข้าไปเป็นทาสเขา ทาสเชลย หมายถึงพวกคนที่พลัดที่<br>
  อยู่ของตน เพราะราชภัย โจรภัย หรือตกเป็นเชลย ยอมไปอยู่ในแผ่นดินอื่น (ขุ.ชา.อ.
  ๑๐/๑๔๔๕/๒๒๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๐๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ฆราวาสปัญหา<br>
  ฆราวาสปัญหา<br>
  ปัญหาในการอยู่ครองเรือน<br>
  (พระราชาตรัสว่า)<br>
  [๑๔๔๙] ท่านวิธุระ คฤหัสถ์ผู้อยู่ครองเรือนของตน<br>
  จะพึงมีความประพฤติที่ปลอดภัยได้อย่างไร<br>
  จะพึงมีการสงเคราะห์ได้อย่างไร<br>
  [๑๔๕๐] จะพึงมีความไม่เบียดเบียนกันได้อย่างไร<br>
  และอย่างไรคนจึงจะได้ชื่อว่าเป็นผู้มีปกติกล่าวคำสัตย์<br>
  คนจากโลกนี้ไปสู่โลกหน้าจะไม่เศร้าโศกได้อย่างไร<br>
  [๑๔๕๑] วิธุรบัณฑิตผู้มีคติ มีความเพียร<br>
  มีปัญญาเห็นอรรถธรรม<br>
  กำหนดรู้ธรรมทั้งปวง ได้กราบทูลคำนี้<br>
  กับพระราชาพระองค์นั้นในธรรมสภานั้นว่า<br>
  [๑๔๕๒] ผู้อยู่ครองเรือนไม่ควรคบหญิงสาธารณ์๑เป็นภรรยา<br>
  ไม่ควรบริโภคอาหารอันมีรสอร่อยแต่ผู้เดียว<br>
  ไม่ควรส้องเสพกล่าวถ้อยคำอันให้ติดอยู่ในโลก<br>
  เพราะว่าคำอันให้ติดอยู่ในโลกนี้ไม่เป็นทางเจริญแห่งปัญญา<br>
  [๑๔๕๓] ผู้อยู่ครองเรือนควรเป็นคนมีศีล สมบูรณ์ด้วยวัตร<br>
  เป็นผู้ไม่ประมาท มีปัญญาเห็นประจักษ์<br>
  มีความประพฤติถ่อมตน ไม่กระด้าง<br>
  สงบเสงี่ยม พูดคำไพเราะจับใจ สุภาพอ่อนโยน<br>
  [๑๔๕๔] ผู้อยู่ครองเรือนพึงเป็นผู้สงเคราะห์มิตร<br>
  จำแนกแจกทาน รู้จักจัดทำกิจการงาน<br>
  บำรุงสมณะและพราหมณ์ด้วยข้าวน้ำทุกเมื่อ<br><br>เชิงอรรถ :<br>
  ๑ หญิงสาธารณ์ หมายถึงภรรยาของคนอื่น ผู้ครองเรือนไม่พึงประทุษร้าย (เป็นชู้)
  ในภรรยาของคนอื่น<br>
  (ขุ.ชา.อ. ๑๐/๑๔๕๒/๒๒๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๑๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ลักขณกัณฑ์<br>
  [๑๔๕๕] ผู้อยู่ครองเรือนพึงเป็นผู้ใคร่ธรรม ทรงสุตะ<br>
  หมั่นสอบถาม เข้าไปหาท่านผู้มีศีล เป็นพหูสูต โดยความเคารพ<br>
  [๑๔๕๖] คฤหัสถ์ผู้อยู่ครองเรือนของตน<br>
  ควรมีความประพฤติปลอดภัยอย่างนี้<br>
  ควรสงเคราะห์ได้อย่างนี้<br>
  [๑๔๕๗] ไม่ควรเบียดเบียนกันและกันอย่างนี้<br>
  และคนควรปฏิบัติอย่างนี้จึงชื่อว่าเป็นผู้มีปกติกล่าวคำสัตย์<br>
  จากโลกนี้แล้วไปสู่โลกหน้าจะไม่เศร้าโศกได้ด้วยประการฉะนี้<br>
  ฆราวาสปัญหา จบ</p>
<p> ลักขณกัณฑ์<br>
  ตอนว่าด้วยลักษณะของบัณฑิต<br>
  (ปุณณกยักษ์กราบทูลว่า)<br>
  [๑๔๕๘] มาเถิดท่าน ประเดี๋ยวเราจักไปกัน<br>
  พระราชาผู้เป็นใหญ่<br>
  ได้ทรงพระราชทานท่านให้แก่ข้าพเจ้าแล้ว<br>
  ขอท่านจงปฏิบัติสิ่งที่เป็นประโยชน์แก่ข้าพเจ้าเท่านั้น<br>
  นี้เป็นธรรมเก่า<br>
  (วิธุรบัณฑิตกล่าวว่า)<br>
  [๑๔๕๙] มาณพ ข้าพเจ้ารู้ว่า ข้าพเจ้าเป็นผู้ที่ท่านได้แล้ว<br>
  ข้าพเจ้าเป็นผู้ที่พระราชาผู้เป็นใหญ่ทรงพระราชทานให้ท่านแล้ว<br>
  แต่พวกเราขอให้ท่านพักอยู่ในเรือนของตนสัก ๓ วัน<br>
  และขอให้ท่านยับยั้งรออยู่ตลอดเวลา<br>
  ที่ข้าพเจ้าจะได้สั่งสอนบุตรทั้งหลายก่อน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๑๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ลักขณกัณฑ์<br>
  (ปุณณกยักษ์กล่าวว่า)<br>
  [๑๔๖๐] คำที่ท่านกล่าวมาทั้งหมดนั้น<br>
  จงเป็นไปตามที่ท่านกล่าวอย่างนั้น<br>
  ข้าพเจ้าจะพักอยู่ ๓ วัน ตั้งแต่วันนี้ไป<br>
  ขอท่านจงทำหน้าที่ในเรือนเถิด<br>
  จงสั่งสอนบุตรและภรรยาเสียแต่ในวันนี้<br>
  โดยวิธีที่บุตรและภรรยาของท่านจะพึงมีความสุขใจ<br>
  เมื่อท่านจากไปแล้ว<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๔๖๑] ปุณณกยักษ์ผู้มีโภคทรัพย์จำนวนมากกล่าวว่า ตกลง<br>
  แล้วได้หลีกไปพร้อมกับวิธุรบัณฑิต<br>
  เป็นอารยชนผู้มีมรรยาทประเสริฐสุด<br>
  ได้เข้าไปสู่ภายในเมืองของวิธุรบัณฑิต<br>
  ที่เต็มไปด้วยช้างและม้าอาชาไนย<br>
  [๑๔๖๒] ปราสาทของพระโพธิสัตว์มีอยู่ ๓ หลัง คือ<br>
  (๑) โกญจนปราสาท (๒) มยูรปราสาท (๓) ปิยเกตปราสาท<br>
  ในปราสาท ๓ หลังนั้น พระโพธิสัตว์ได้พาปุณณกยักษ์<br>
  เข้าไปยังปราสาทซึ่งเป็นที่น่ารื่นรมย์อย่างยิ่ง<br>
  มีภักษาเพียงพอ มีข้าวน้ำมากมาย<br>
  ดังวิมานของท้าววาสวะ ซึ่งชื่อว่ามสักกสาระ<br>
  [๑๔๖๓] ในปราสาทหลังนั้น มีนารีทั้งหลายประดับอย่างงดงาม<br>
  ฟ้อนรำขับร้องเพลงอย่างไพเราะจับใจ<br>
  เหมือนนางเทพอัปสรในเทวโลกกล่อมปุณณกยักษ์อยู่<br>
  [๑๔๖๔] พระโพธิสัตว์ผู้รักษาธรรมได้รับรองปุณณกยักษ์<br>
  ด้วยนางบำเรอที่น่ายินดี ทั้งข้าวและน้ำแล้ว<br>
  คิดถึงประโยชน์ส่วนตน ได้เข้าไปในสำนักของภรรยาในกาลนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๑๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ลักขณกัณฑ์<br>
  [๑๔๖๕] ได้กล่าวกับภรรยาผู้ลูบไล้ด้วยจุรณแก่นจันทน์และน้ำหอม<br>
  ผู้มีผิวพรรณผุดผ่องดังแท่งทองชมพูนุทว่า<br>
  นางผู้เจริญ ผู้มีดวงตาสีน้ำตาล มานี่เถิด<br>
  จงเรียกบุตรทั้งหลายมาฟังคำสั่งสอน<br>
  [๑๔๖๖] นางอโนชาได้ฟังคำของสามีแล้ว<br>
  ได้กล่าวกับลูกสะใภ้ผู้มีเล็บแดง มีนัยน์ตางามว่า<br>
  เจ้าผู้มีผิวพรรณดังดอกบัวเขียว<br>
  เจ้าจงเรียกบุตรทั้งหลายเหล่านั้นมาเถิด<br>
  [๑๔๖๗] พระโพธิสัตว์ผู้รักษาธรรมได้จุมพิตบุตรเหล่านั้น<br>
  ผู้มาแล้วที่กระหม่อม เป็นผู้ไม่หวั่นไหว<br>
  ครั้นเรียกมาแล้วได้สั่งสอนว่า<br>
  พระราชาในกรุงอินทปัตถ์นี้ได้พระราชทานพ่อให้แก่มาณพ<br>
  [๑๔๖๘] ตั้งแต่วันนี้ไป พ่อจะมีความสุขของตนเองได้เพียง ๓ วัน<br>
  ต่อจากนั้นไป พ่อก็จะต้องเป็นอยู่ในอำนาจของมาณพนั้น<br>
  เขาจะพาพ่อไปตามที่เขาปรารถนา<br>
  พ่อกลับมาเพื่อจะสั่งสอนลูก ๆ ว่า<br>
  พ่อยังมิได้ทำเครื่องป้องกันให้แก่ลูก ๆ แล้วจะพึงไปได้อย่างไร<br>
  [๑๔๖๙] ถ้าพระราชาแห่งชาวแคว้นกุรุผู้มีโภคทรัพย์ที่น่าใคร่เป็นจำนวนมาก<br>
  ทรงประสานชนผู้เป็นมิตร พึงตรัสถามลูกทั้งหลายว่า<br>
  เมื่อก่อน พวกเธอรู้เหตุการณ์เก่า ๆ อะไรบ้าง<br>
  พ่อของพวกเธอได้พร่ำสอนอะไรไว้ในก่อนบ้าง<br>
  [๑๔๗๐] ก็ถ้าพระราชาจะพึงตรัสว่า<br>
  พวกเธอเป็นผู้มีอาสนะเสมอกันกับเราในราชตระกูลนี้<br>
  คนอื่นใครเล่าจะเป็นคนมีชาติตระกูลสมควรกับพระราชาไม่มี<br>
  ลูกทั้งหลายพึงประนมมือกราบทูลพระราชานั้นอย่างนี้ว่า<br>
  ข้าแต่สมมติเทพ พระองค์อย่าได้รับสั่งอย่างนี้เลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๑๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ราชวสตีธรรม<br>
  เพราะนั่นมิใช่ธรรมของพวกข้าพระองค์<br>
  ข้าแต่สมมติเทพ พวกข้าพระองค์<br>
  จะพึงมีอาสนะเสมอกับพระองค์ได้อย่างไร<br>
  เหมือนสุนัขจิ้งจอกตัวมีชาติต่ำต้อย<br>
  จะพึงมีอาสนะเสมอกับเสือได้อย่างไร พระเจ้าข้า<br>
  ลักขณกัณฑ์ จบ</p>
<p> ราชวสตีธรรม<br>
  ว่าด้วยธรรมสำหรับผู้อยู่ในราชสำนัก<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๔๗๑] วิธุรบัณฑิตนั้นมีความดำริในใจที่ไม่หดหู่<br>
  ได้กล่าวกับบุตร ธิดา อำมาตย์ ญาติ<br>
  และเพื่อนสนิทดังนี้ว่า<br>
  [๑๔๗๒] ลูกรักทั้งหลาย ลูกทั้งหลายจงพากันมา<br>
  นั่งฟังราชวสตีธรรม๑ ที่เป็นเหตุให้บุคคล<br>
  ผู้เข้าไปสู่ราชตระกูลแล้วได้ยศ<br>
  [๑๔๗๓] เพราะบุคคลผู้เข้าไปสู่ราชตระกูล<br>
  มีคุณความดียังไม่ปรากฏ ย่อมไม่ได้ยศ<br>
  ผู้เป็นราชเสวกไม่ควรกล้าเกินไป<br>
  ไม่ควรขลาดเกินไป ควรเป็นผู้ไม่ประมาทไม่ว่าในกาลไหน ๆ<br>
  [๑๔๗๔] เมื่อใด พระราชาทรงทราบปัญญา<br>
  และความบริสุทธิ์ของราชเสวกนั้น<br>
  เมื่อนั้น พระองค์ก็ทรงวางพระทัย<br>
  และไม่ทรงปกปิดความลับของพระองค์<br><br>เชิงอรรถ :<br>
  ๑ ราชวสตีธรรม หมายถึงธรรมของผู้รับราชการ, ผู้ปฏิบัติราชการ (ขุ.ชา.อ. ๑๐/๑๔๗๒/๒๓๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๑๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ราชวสตีธรรม<br>
  [๑๔๗๕] ราชเสวกที่พระราชาตรัสรับสั่งใช้<br>
  ก็ไม่พึงหวั่นไหวด้วยอำนาจความพอใจเป็นต้น<br>
  พึงเป็นผู้สม่ำเสมอเหมือนตราชั่งที่บุคคลจับประคอง<br>
  ให้มีคันเที่ยงตรงสม่ำเสมอดีฉะนั้น<br>
  ราชเสวกผู้เห็นปานนี้นั้นพึงอยู่ในราชสำนักได้<br>
  [๑๔๗๖] ราชเสวกเมื่อกระทำราชกิจทุกอย่าง<br>
  เหมือนตราชั่งที่บุคคลจับประคอง<br>
  ให้มีคันเที่ยงตรงสม่ำเสมอดี<br>
  พึงอยู่ในราชสำนักได้<br>
  [๑๔๗๗] ราชเสวกนี้ผู้ฉลาดในราชกิจทั้งหลาย<br>
  ที่พระราชาตรัสรับสั่งใช้ในเวลากลางวันหรือกลางคืนก็ตาม<br>
  ไม่พึงหวาดหวั่น ราชเสวกนั้นพึงอยู่ในราชสำนักได้<br>
  [๑๔๗๘] ราชเสวกต้องเป็นผู้ฉลาดในราชกิจทั้งหลาย<br>
  ทำราชกิจทุกอย่างไม่ว่าเวลากลางวันหรือกลางคืน<br>
  ราชเสวกนั้นพึงอยู่ในราชสำนักได้<br>
  [๑๔๗๙] ทางใดที่เขาทำประดับตกแต่งไว้เรียบร้อยดี<br>
  เพื่อเสด็จพระราชดำเนินของพระราชา พระองค์ทรงอนุญาตแล้ว<br>
  ราชเสวกก็ไม่ควรเดินตามทางนั้น<br>
  ราชเสวกนั้นพึงอยู่ในราชสำนักได้<br>
  [๑๔๘๐] ราชเสวกไม่พึงบริโภคกามทัดเทียมกับพระราชา<br>
  ไม่ว่าในกาลไหน ๆ พึงดำเนินการตามหลังในทุก ๆ อย่าง๑<br>
  ราชเสวกนั้นพึงอยู่ในราชสำนักได้<br><br>เชิงอรรถ :<br>
  ๑ พึงดำเนินการตามหลังในทุก ๆ อย่าง หมายถึงข้าราชสำนักพึงดำเนินการ (บริโภค)
  ในกามคุณทุก<br>
  อย่างมีรูปเป็นต้นตามหลังพระราชา (ผู้บังคับบัญชาหรือหัวหน้า) อย่างเดียว โดยความ
  คือใช้แต่ของที่<br>
  ด้อยกว่าเท่านั้น (ขุ.ชา.อ. ๑๐/๑๔๘๐/๒๓๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๑๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ราชวสตีธรรม<br>
  [๑๔๘๑] ราชเสวกไม่พึงใช้สอยเสื้อผ้า ประดับประดาดอกไม้<br>
  เครื่องลูบไล้ทัดเทียมกับพระราชา<br>
  ไม่พึงประพฤติอากัปกิริยาหรือการพูดจาทัดเทียมกับพระราชา<br>
  แต่ควรทำอากัปกิริยาอีกอย่างหนึ่งต่างหาก<br>
  ราชเสวกนั้นพึงอยู่ในราชสำนักได้<br>
  [๑๔๘๒] เมื่อพระราชาทรงพระสำราญอยู่กับอำมาตย์<br>
  พระสนมกำนัลในเฝ้าแหนอยู่ อำมาตย์ต้องเป็นคนฉลาด<br>
  ไม่พึงทำการทอดสนิทในพระชายาทั้งหลายของพระราชา<br>
  [๑๔๘๓] ราชเสวกไม่พึงเป็นคนฟุ้งซ่าน ตลบตะแลง<br>
  พึงมีปัญญาเป็นเครื่องรักษาตน<br>
  สำรวมอินทรีย์ ถึงพร้อมด้วยความเป็นผู้มีจิตตั้งมั่น<br>
  ราชเสวกนั้นพึงอยู่ในราชสำนักได้<br>
  [๑๔๘๔] ราชเสวกไม่พึงเล่นหัว เจรจาปราศรัย<br>
  ในที่ลับกับพระชายาทั้งหลายของพระราชานั้น<br>
  ไม่พึงเบียดบังทรัพย์จากพระคลังหลวง<br>
  ราชเสวกนั้นพึงอยู่ในราชสำนักได้<br>
  [๑๔๘๕] ราชเสวกไม่พึงหลับนอนมากนัก<br>
  ไม่พึงดื่มสุราจนเมามาย<br>
  ไม่พึงฆ่าเนื้อในสถานที่พระราชทานอภัย<br>
  ราชเสวกนั้นพึงอยู่ในราชสำนักได้<br>
  [๑๔๘๖] ราชเสวกไม่พึงนั่งร่วมพระภัทรบิฐ<br>
  พระบัลลังก์ เก้าอี้พระที่นั่ง<br>
  เรือพระที่นั่ง และรถพระที่นั่ง<br>
  ด้วยการทนงตัวว่าเป็นคนโปรดปราน<br>
  ราชเสวกนั้นพึงอยู่ในราชสำนักได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๑๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ราชวสตีธรรม<br>
  [๑๔๘๗] ราชเสวกต้องเป็นผู้มีปัญญาเป็นเครื่องพิจารณา<br>
  ไม่ควรเฝ้าห่างนัก ใกล้นัก<br>
  ควรยืนเฝ้าในที่เฉพาะพระพักตร์<br>
  พอให้ทอดพระเนตรเห็นได้ถนัด<br>
  [๑๔๘๘] ราชเสวกไม่ควรทำความวางใจว่า<br>
  พระราชาเป็นเพื่อนของเรา<br>
  พระราชาเป็นคู่หูกับเรา<br>
  พระราชาทั้งหลายทรงพิโรธได้เร็วไว<br>
  เหมือนนัยน์ตาถูกผงกระทบ<br>
  [๑๔๘๙] ราชเสวกไม่ควรถือตัวว่าเป็นนักปราชญ์เป็นบัณฑิต<br>
  พระราชาทรงบูชา ไม่ควรเพ็ดทูลถ้อยคำที่ให้ทรงพิโรธ<br>
  กับพระราชาผู้ประทับอยู่ในราชบริษัท<br>
  [๑๔๙๐] ราชเสวกผู้ได้รับพระราชทานพระทวารเป็นพิเศษ<br>
  ไม่ควรวางใจในพระราชาทั้งหลาย<br>
  ควรเป็นผู้สำรวม เหมือนอยู่ใกล้ไฟ<br>
  ราชเสวกนั้นพึงอยู่ในราชสำนักได้<br>
  [๑๔๙๑] พระราชาจะทรงยกย่องพระโอรส<br>
  หรือเชื้อพระวงศ์ของพระองค์ด้วยบ้าน นิคม<br>
  แคว้น หรือชนบท ราชเสวกควรจะนิ่งดูก่อน<br>
  ไม่ควรเพ็ดทูลคุณหรือโทษในเวลานั้น<br>
  [๑๔๙๒] พระราชาจะทรงปูนบำเหน็จรางวัลให้แก่กองพลช้าง กองพลม้า<br>
  กองพลรถ และกองพลราบ ตามความชอบในราชการของเขา<br>
  ราชเสวกไม่ควรทัดทานคนเหล่านั้น<br>
  ราชเสวกนั้นพึงอยู่ในราชสำนักได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๑๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ราชวสตีธรรม<br>
  [๑๔๙๓] ราชเสวกผู้เป็นปราชญ์พึงโอนอ่อนเหมือนคันธนู<br>
  และพึงโอนเอนไปตามเหมือนไม้ไผ่ ไม่ควรทูลทัดทาน<br>
  ราชเสวกนั้นพึงอยู่ในราชสำนักได้<br>
  [๑๔๙๔] ราชเสวกพึงเป็นผู้มีท้องน้อยเหมือนคันธนู<br>
  เป็นผู้ไม่มีลิ้นเหมือนปลา๑ รู้จักประมาณในการบริโภค<br>
  มีปัญญารักษาตน แกล้วกล้า<br>
  ราชเสวกนั้นพึงอยู่ในราชสำนักได้<br>
  [๑๔๙๕] ราชเสวกไม่พึงสัมผัสหญิงซึ่งเป็นเหตุให้ถึงความสิ้นเดช<br>
  คนที่สิ้นปัญญาย่อมเข้าถึงโรคไอ โรคมองคร่อ<br>
  ความกระวนกระวาย ความอ่อนกำลัง<br>
  [๑๔๙๖] ราชเสวกไม่ควรพูดมากเกินไป ไม่ควรนิ่งไปทุกเมื่อ<br>
  เมื่อถึงเวลา ควรพูดพอประมาณ ไม่พร่ำเพรื่อ<br>
  [๑๔๙๗] ราชเสวกเป็นคนไม่มักโกรธ ไม่กระทบกระทั่งผู้อื่น<br>
  เป็นคนพูดจริง อ่อนหวาน ไม่ส่อเสียด ไม่พูดถ้อยคำเพ้อเจ้อ<br>
  ราชเสวกนั้นพึงอยู่ในราชสำนักได้<br>
  [๑๔๙๘] ราชเสวกพึงเลี้ยงดูมารดาและบิดา<br>
  ประพฤติอ่อนน้อมต่อผู้ใหญ่ในตระกูล<br>
  มีวาจาอ่อนหวาน กล่าววาจาละมุนละไม<br>
  ราชเสวกนั้นพึงอยู่ในราชสำนักได้<br>
  [๑๔๙๙] ราชเสวกเป็นผู้ได้รับแนะนำดี มีศิลปะ ฝึกฝนแล้ว<br>
  เป็นผู้ทำประโยชน์ แน่นอน อ่อนโยน<br>
  ไม่ประมาท สะอาดและขยัน<br>
  ราชเสวกนั้นพึงอยู่ในราชสำนักได้<br><br>เชิงอรรถ :<br>
  ๑ ไม่มีลิ้นเหมือนปลา หมายถึงข้าราชการควรมีกิริยาเหมือนไม่มีลิ้น โดยพูดให้น้อย
  (ทำงานให้มาก)<br>
  เหมือนปลาพูดไม่ได้ เพราะไม่มีลิ้น (ขุ.ชา.อ. ๑๐/๑๔๙๔/๒๓๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๑๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ราชวสตีธรรม<br>
  [๑๕๐๐] ราชเสวกเป็นผู้มีความประพฤติอ่อนน้อมถ่อมตน<br>
  มีความเคารพยำเกรงในท่านผู้เจริญเป็นผู้สงบเสงี่ยม<br>
  อยู่ร่วมกันเป็นสุข ราชเสวกนั้นพึงอยู่ในราชสำนักได้<br>
  [๑๕๐๑] ราชเสวกพึงเว้นไกลซึ่งทูตผู้ที่พระราชาฝ่ายปรปักษ์<br>
  ส่งมาเพื่อความลับ พึงดูแลแต่เฉพาะพระราชวงศ์เท่านั้น<br>
  ไม่พึงอยู่ในสำนักของพระราชาฝ่ายอื่น<br>
  [๑๕๐๒] ราชเสวกพึงคบหาสมาคมกับสมณะและพราหมณ์<br>
  ผู้มีศีล เป็นพหูสูตโดยความเคารพ<br>
  ราชเสวกนั้นพึงอยู่ในราชสำนักได้<br>
  [๑๕๐๓] ราชเสวกเมื่อคบหาสมาคมกับสมณะและพราหมณ์<br>
  ผู้มีศีล เป็นพหูสูต<br>
  พึงสมาทานรักษาอุโบสถศีลโดยความเคารพ<br>
  ราชเสวกนั้นพึงอยู่ในราชสำนักได้<br>
  [๑๕๐๔] ราชเสวกพึงบำรุงเลี้ยงดูสมณะและพราหมณ์<br>
  ผู้มีศีล เป็นพหูสูต ด้วยข้าวและน้ำ<br>
  ราชเสวกนั้นพึงอยู่ในราชสำนักได้<br>
  [๑๕๐๕] ราชเสวกผู้หวังความเจริญแก่ตน<br>
  พึงคบหาสมาคมกับสมณะและพราหมณ์<br>
  ผู้มีศีล เป็นพหูสูต มีปัญญา<br>
  [๑๕๐๖] ราชเสวกไม่พึงทำทานที่เคยพระราชทานมา<br>
  ในสมณะและพราหมณ์ให้เสื่อมไป<br>
  อนึ่ง เห็นพวกวณิพกที่มาในเวลาพระราชทาน<br>
  ไม่ควรห้ามอะไรเลย<br>
  [๑๕๐๗] ราชเสวกพึงเป็นผู้มีปัญญา มีความรู้พร้อมมูล<br>
  ฉลาดในวิธีจัดการราชกิจ เป็นผู้รู้จักกาลสมัย<br>
  ราชเสวกนั้นพึงอยู่ในราชสำนักได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๑๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) ราชวสตีธรรม<br>
  [๑๕๐๘] ราชเสวกเป็นคนขยันหมั่นเพียร ไม่ประมาท <br>
  มีปัญญาสอดส่องพิจารณาในการงานที่ตนจะพึงทำ<br>
  จัดการงานได้สำเร็จเรียบร้อยดี<br>
  ราชเสวกนั้นพึงอยู่ในราชสำนักได้<br>
  [๑๕๐๙] อนึ่ง ราชเสวกพึงไปตรวจตราดูลานข้าวสาลี<br>
  ปศุสัตว์ และนาอยู่เสมอ ๆ<br>
  พึงตวงข้าวเปลือกให้รู้ประมาณแล้วให้เก็บไว้ในฉาง<br>
  พึงนับดูคนข้างเคียงในเรือนแล้ว<br>
  จึงให้หุงต้มข้าวแต่พอประมาณเท่านั้น<br>
  [๑๕๑๐] ไม่พึงตั้งบุตรหรือพี่น้อง<br>
  ผู้ไม่ตั้งมั่นในศีลให้เป็นใหญ่<br>
  เพราะคนเหล่านั้นเป็นพาล ไม่จัดว่าเป็นพี่น้อง<br>
  คนเหล่านั้นเป็นเหมือนคนตายแล้ว<br>
  แต่เมื่อคนเหล่านั้นมาหานั่งอยู่แล้ว<br>
  ก็ควรให้ผ้า เครื่องนุ่งห่ม และอาหาร<br>
  [๑๕๑๑] พึงตั้งทาส กรรมกร คนใช้ ผู้ตั้งมั่นอยู่ในศีล<br>
  เป็นคนขยันหมั่นเพียรให้เป็นใหญ่<br>
  [๑๕๑๒] ราชเสวกพึงเป็นผู้มีศีล ไม่โลภ<br>
  และคล้อยไปตามพระราชา<br>
  ประพฤติประโยชน์แก่พระราชานั้นทั้งต่อหน้าและลับหลัง<br>
  ราชเสวกนั้นพึงอยู่ในราชสำนักได้<br>
  [๑๕๑๓] ราชเสวกพึงเป็นผู้รู้จักพระอัธยาศัยของพระราชา<br>
  และปฏิบัติตามพระประสงค์ของพระราชา<br>
  ไม่ควรประพฤติขัดต่อพระประสงค์ของพระราชา<br>
  ราชเสวกนั้นพึงอยู่ในราชสำนักได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๒๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) อนันตรเปยยาล<br>
  [๑๕๑๔] ในเวลาผลัดเปลี่ยนพระภูษาทรงและในเวลาสรงสนาน<br>
  ราชเสวกควรก้มศีรษะลงชำระพระบาท<br>
  แม้จะถูกกริ้วก็ไม่ควรโกรธ<br>
  ราชเสวกนั้นพึงอยู่ในราชสำนักได้<br>
  [๑๕๑๕] บุรุษผู้หวังความเจริญแก่ตนพึงทำอัญชลีแม้หม้อน้ำ<br>
  และทำประทักษิณแม้นกแอ่นลมได้<br>
  ไฉนเล่า เขาจะไม่พึงนอบน้อมพระราชาผู้เป็นปราชญ์สูงสุด<br>
  ผู้พระราชทานสมบัติที่น่าใคร่ทุกอย่างให้<br>
  [๑๕๑๖] พระราชาผู้ซึ่งทรงพระราชทานที่นอน<br>
  ผ้านุ่งห่ม ยาน เรือนที่อยู่อาศัย<br>
  ทรงยังโภคะให้ตกไปทั่วถึง<br>
  เหมือนเมฆยังน้ำฝนให้ตกไปเป็นประโยชน์แก่สัตว์ทั่วไปฉะนั้น<br>
  [๑๕๑๗] แน่ะเจ้าทั้งหลาย นี้ชื่อว่าราชวสตีธรรม<br>
  เมื่อคนประพฤติตาม ย่อมทำให้พระราชาโปรดปราน<br>
  และย่อมได้การบูชาในเจ้านายทั้งหลาย<br>
  ราชวสตีธรรม จบ</p>
<p> อนันตรเปยยาล<br>
  ว่าด้วยเนื้อความที่ย่อไว้ในระหว่าง<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๕๑๘] วิธุรบัณฑิตผู้มีปัญญาเป็นเครื่องพิจารณา<br>
  ครั้นพร่ำสอนหมู่ญาติอย่างนี้แล้ว<br>
  มีหมู่ญาติเพื่อนที่สนิทแวดล้อมเข้าไปเฝ้าพระราชา<br>
  [๑๕๑๙] ถวายบังคมพระบาทด้วยเศียรเกล้า<br>
  และทำประทักษิณพระองค์แล้ว ประนมมือกราบบังคมทูลดังนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๒๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) อนันตรเปยยาล<br>
  [๑๕๒๐] ข้าแต่พระองค์ผู้ทรงปราบอริราชศัตรู<br>
  มาณพนี้ปรารถนาจะทำตามประสงค์ จึงนำข้าพระองค์ไป<br>
  ข้าพระองค์จักกราบทูลประโยชน์ของญาติทั้งหลาย<br>
  ขอพระองค์โปรดสดับประโยชน์นั้น<br>
  [๑๕๒๑] ขอพระองค์ได้ทรงพระกรุณาเอาพระทัยใส่<br>
  ดูแลบุตรภรรยาของข้าพระองค์<br>
  และทรัพย์อย่างอื่น ๆ ที่มีอยู่ในเรือน<br>
  โดยประการที่หมู่ญาติของข้าพระองค์จะไม่เสื่อมในภายหลัง<br>
  ในเมื่อข้าพระองค์ถวายบังคมลาไปแล้ว<br>
  [๑๕๒๒] ความพลั้งพลาดของข้าพระองค์นี้<br>
  ก็เหมือนคนพลาดล้มลงบนแผ่นดิน<br>
  แล้วกลับยืนขึ้นได้บนแผ่นดินเหมือนกัน<br>
  ฉะนั้น ข้าพระองค์ย่อมเห็นโทษนั้น<br>
  (พระราชาตรัสว่า)<br>
  [๑๕๒๓] ท่านไม่อาจจะไปได้ นั่นแหละเป็นความพอใจของเรา<br>
  เราจะสั่งให้ฆ่าเชือดเฉือน(มาณพนั้น)ออกเป็นท่อน ๆ<br>
  แล้วหมกไว้ให้มิดชิดในเมืองนี้ ท่านจงอยู่ที่นี้แหละ<br>
  การทำได้ดังนี้ เราชอบใจ<br>
  ท่านบัณฑิตผู้มีปัญญาอันสูงส่งกว้างขวางดุจแผ่นดิน<br>
  ท่านอย่าไปเลย<br>
  (วิธุรบัณฑิตกราบทูลว่า)<br>
  [๑๕๒๔] ขอพระองค์อย่าทรงตั้งพระทัยไว้ในอธรรมเลย<br>
  ขอจงทรงประกอบพระองค์ไว้ในอรรถและธรรมเถิด<br>
  กรรมอันเป็นอกุศลไม่ประเสริฐ บัณฑิตติเตียนว่า<br>
  ผู้ทำกรรมอันเป็นอกุศลพึงเข้าถึงนรกในภายหลัง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๒๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) อนันตรเปยยาล<br>
  [๑๕๒๕] นี่ไม่ใช่ธรรมเลย ไม่เข้าถึงกิจที่ควรทำ<br>
  ข้าแต่พระองค์ผู้จอมชน ธรรมดาว่านายผู้เป็นใหญ่ของทาส<br>
  จะทุบตีก็ได้ จะเผาก็ได้ จะฆ่าก็ได้<br>
  ข้าพระองค์ไม่มีความโกรธเลย และขอกราบบังคมทูลลาไป<br>
  [๑๕๒๖] พระมหาสัตว์นั้นมีนัยน์ตาทั้ง ๒ ข้างนองด้วยน้ำตา<br>
  กำจัดความกระวนกระวายในหทัยแล้ว<br>
  สวมกอดบุตรคนโตแล้วเข้าไปสู่เรือนหลวง<br>
  [๑๕๒๗] บุตรทั้งหลายและภรรยาในบ้านของวิธุรบัณฑิต<br>
  ต่างก็นอนร้องไห้คร่ำครวญไปมาอยู่<br>
  เหมือนป่าไม้รังถูกพายุพัดล้มระเนระนาด<br>
  [๑๕๒๘] ภรรยา ๑,๐๐๐ คน และหญิงรับใช้ ๗๐๐ คน<br>
  ต่างประคองแขนทั้งหลายร้องไห้คร่ำครวญ<br>
  ในนิเวศน์ของวิธุรบัณฑิต<br>
  [๑๕๒๙] พระสนมกำนัลใน พระกุมาร แพศย์ และพราหมณ์ทั้งหลาย<br>
  ต่างพากันประคองแขนร้องไห้คร่ำครวญในนิเวศน์ของวิธุรบัณฑิต<br>
  [๑๕๓๐] กองพลช้าง กองพลม้า กองพลรถ และกองพลราบ<br>
  ต่างพากันประคองแขนทั้งหลายร้องไห้คร่ำครวญ<br>
  ในนิเวศน์ของวิธุรบัณฑิต<br>
  [๑๕๓๑] ชาวชนบทและชาวนิคมมาประชุมพร้อมกันแล้ว<br>
  ต่างพากันประคองแขนร้องไห้คร่ำครวญในนิเวศน์ของวิธุรบัณฑิต<br>
  [๑๕๓๒] ภรรยา ๑,๐๐๐ คน และหญิงรับใช้ ๗๐๐ คน<br>
  ต่างพากันประคองแขนทั้งหลายร้องไห้คร่ำครวญว่า<br>
  เพราะเหตุไร ท่านจึงละทิ้งเราทั้งหลายไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๒๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) อนันตรเปยยาล<br>
  [๑๕๓๓] พระสนมกำนัลใน พระกุมาร แพศย์ และพราหมณ์ทั้งหลาย<br>
  ต่างพากันประคองแขนทั้งหลายร้องไห้คร่ำครวญว่า<br>
  เพราะเหตุไร ท่านจึงละทิ้งเราทั้งหลายไป<br>
  [๑๕๓๔] กองพลช้าง กองพลม้า กองพลรถ และกองพลราบ<br>
  ต่างพากันประคองแขนทั้งหลายร้องไห้คร่ำครวญว่า<br>
  เพราะเหตุไร ท่านจึงละทิ้งเราทั้งหลายไป<br>
  [๑๕๓๕] ชาวชนบทและชาวนิคมมาประชุมพร้อมกันแล้ว<br>
  ต่างพากันประคองแขนทั้งหลายร้องไห้คร่ำครวญว่า<br>
  เพราะเหตุไร ท่านจึงละทิ้งเราทั้งหลายไป<br>
  [๑๕๓๖] พระมหาสัตว์ทำกิจทั้งหลายในเรือน<br>
  สั่งสอนคนของตน คือ มิตร อำมาตย์ คนใช้<br>
  บุตร ธิดา ภรรยา และพวกพ้อง<br>
  [๑๕๓๗] จัดการงาน บอกมอบทรัพย์ในเรือน ขุมทรัพย์<br>
  และการใช้หนี้ แล้วจึงได้กล่าวกับปุณณกยักษ์ดังนี้ว่า<br>
  [๑๕๓๘] ท่านกัจจานะ<br>
  ท่านได้พักอยู่ในเรือนของข้าพเจ้า ๓ วันแล้ว<br>
  กิจทั้งหลายที่ควรทำในเรือนของข้าพเจ้าก็ได้ทำแล้ว<br>
  อนึ่ง บุตร ธิดา และภรรยา ข้าพเจ้าก็ได้สั่งสอนแล้ว<br>
  บัดนี้ ข้าพเจ้ายอมทำกิจตามอัธยาศัยของท่าน<br>
  (ปุณณกยักษ์กล่าวว่า)<br>
  [๑๕๓๙] ท่านมหาอำมาตย์ผู้สำเร็จราชกิจทั้งปวง<br>
  ก็ถ้าท่านได้สั่งสอนบุตร ธิดา ภรรยา และคนอาศัยแล้ว<br>
  ขอเชิญท่านรีบไป ณ บัดนี้เถิด<br>
  เพราะทางข้างหน้ายังอยู่อีกไกลนัก<br>
  [๑๕๔๐] ท่านอย่าได้กลัวเลย จงจับหางม้าอาชาไนยเถิด<br>
  นี้เป็นการเห็นชีวโลกครั้งสุดท้ายของท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๒๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) อนันตรเปยยาล<br>
  (วิธุรบัณฑิตกล่าวว่า)<br>
  [๑๕๔๑] ข้าพเจ้าจักสะดุ้งกลัวไปทำไม<br>
  เพราะข้าพเจ้าไม่มีกรรมชั่วทางกาย วาจา และใจ<br>
  ที่จะเป็นเหตุให้ไปสู่ทุคติ<br>
  [๑๕๔๒] พญาม้านั้นนำวิธุรบัณฑิตเหาะไป<br>
  ในอากาศกลางหาวไม่กระทบกิ่งไม้และภูเขาเลย<br>
  เหาะไปถึงภูเขากาฬาคีรีอย่างรวดเร็ว<br>
  [๑๕๔๓] ภรรยา ๑,๐๐๐ คน และหญิงรับใช้ ๗๐๐ คน<br>
  ต่างพากันประคองแขนทั้งหลายร้องไห้คร่ำครวญว่า<br>
  ฯลฯ ยักษ์ได้แปลงเป็นพราหมณ์นำวิธุรบัณฑิตไป<br>
  พระสนมกำนัลใน พระกุมาร แพศย์ และพราหมณ์ทั้งหลาย<br>
  ต่างพากันประคองแขนทั้งหลายร้องไห้คร่ำครวญว่า<br>
  ฯลฯ ยักษ์ได้แปลงเป็นพราหมณ์นำวิธุรบัณฑิตไป<br>
  กองพลช้าง กองพลม้า กองพลรถ และกองพลราบ<br>
  ต่างประคองแขนทั้งหลายร้องไห้คร่ำครวญว่า<br>
  ฯลฯ ยักษ์ได้แปลงเป็นพราหมณ์นำวิธุรบัณฑิตไป<br>
  [๑๕๔๔] ชาวชนบทและชาวนิคมมาประชุมพร้อมกันแล้ว<br>
  ต่างพากันประคองแขนทั้งหลายร้องไห้คร่ำครวญว่า<br>
  ฯลฯ ยักษ์ได้แปลงเป็นพราหมณ์นำวิธุรบัณฑิตไป<br>
  [๑๕๔๕] ภรรยา ๑,๐๐๐ คน และหญิงรับใช้ ๗๐๐ คน<br>
  ต่างพากันประคองแขนทั้งหลายร้องไห้คร่ำครวญว่า<br>
  บัณฑิตนั้นไปแล้ว ณ ที่ไหน<br>
  พระสนมกำนัลใน พระกุมาร แพศย์ และพราหมณ์ทั้งหลาย<br>
  ต่างพากันประคองแขนทั้งหลายร้องไห้คร่ำครวญว่า<br>
  บัณฑิตนั้นไปแล้ว ณ ที่ไหน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๒๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) สาธุนรธรรมกัณฑ์<br>
  กองพลช้าง กองพลม้า กองพลรถ และกองพลราบ<br>
  ต่างพากันประคองแขนทั้งหลายร้องไห้คร่ำครวญว่า<br>
  บัณฑิตนั้นไปแล้ว ณ ที่ไหน<br>
  [๑๕๔๖] ชาวชนบทและชาวนิคมมาประชุมพร้อมกันแล้ว<br>
  ต่างพากันประคองแขนร้องไห้คร่ำครวญว่า<br>
  บัณฑิตนั้นไปแล้ว ณ ที่ไหน<br>
  [๑๕๔๗] ถ้าบัณฑิตนั้นจักไม่มาภายใน ๗ วัน<br>
  ข้าพระพุทธเจ้าจักพากันเข้าไปสู่กองไฟทั้งหมด<br>
  ข้าพระพุทธเจ้าทั้งหลายไม่มีความต้องการด้วยชีวิต<br>
  (พระราชาตรัสว่า)<br>
  [๑๕๔๘] วิธุรบัณฑิตเป็นคนฉลาดหลักแหลม<br>
  สามารถแสดงประโยชน์และมิใช่ประโยชน์ได้แจ้งชัด<br>
  มีปัญญาเป็นเครื่องพิจารณา คงจะปลดเปลื้องตนได้ฉับพลัน<br>
  ท่านทั้งหลายอย่ากลัวไปเลย<br>
  วิธุรบัณฑิตปลดเปลื้องตนได้แล้วจักรีบกลับมา<br>
  อนันตรเปยยาล จบ</p>
<p> สาธุนรธรรมกัณฑ์<br>
  ตอนว่าด้วยธรรมของคนดี<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๕๔๙] ปุณณกยักษ์นั้นไปยืนคิดอยู่บนยอดภูเขากาฬาคีรีนั้นว่า<br>
  เจตนาย่อมเป็นของสูง ๆ ต่ำ ๆ<br>
  ประโยชน์อะไรด้วยความเป็นอยู่ของวิธุรบัณฑิตนี้ไม่มีแก่เรา<br>
  เราจักฆ่าวิธุรบัณฑิตนี้แล้วจักนำแต่หัวใจของเขาไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๒๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) สาธุนรธรรมกัณฑ์<br>
  [๑๕๕๐] ปุณณกยักษ์มีจิตคิดประทุษร้ายลงจากยอดเขา<br>
  ไปสู่เชิงเขา พักพระมหาสัตว์ไว้ในระหว่างภูเขา<br>
  ชำแรกเข้าไปภายในภูเขานั้น จับพระมหาสัตว์<br>
  เอาศีรษะหย่อนลงแล้วขว้างลงไปที่พื้นดินที่ไม่มีอะไรกีดขวาง<br>
  [๑๕๕๑] วิธุรบัณฑิตเป็นอำมาตย์ผู้ประเสริฐสุดของชาวแคว้นกุรุ<br>
  เมื่อถูกห้อยศีรษะลงในเหวชันที่น่ากลัว<br>
  น่าสยดสยอง น่าหวาดเสียว ก็ไม่สะดุ้งกลัว<br>
  ได้กล่าวกับปุณณกยักษ์ดังนี้ว่า<br>
  [๑๕๕๒] ท่านมีรูปร่างดังผู้ประเสริฐแต่หาเป็นคนประเสริฐไม่<br>
  คล้ายจะเป็นคนสำรวม แต่ไม่สำรวม<br>
  ทำกรรมหยาบช้า ไม่มีประโยชน์อย่างยิ่ง<br>
  กุศลแม้แต่น้อยหนึ่งก็ไม่มีในใจของท่าน<br>
  [๑๕๕๓] ท่านปรารถนาจะโยนข้าพเจ้าลงไปในเหว<br>
  ท่านจะได้ประโยชน์อะไรด้วยความตายของข้าพเจ้า<br>
  วันนี้ ผิวพรรณของท่านเหมือนของอมนุษย์<br>
  ท่านจงบอกข้าพเจ้า ท่านเป็นเทวดาได้อย่างไร<br>
  (ปุณณกยักษ์ตอบว่า)<br>
  [๑๕๕๔] ถ้าท่านทราบมาแล้วว่าข้าพเจ้าชื่อปุณณกะ<br>
  และเป็นอำมาตย์คู่ชีพของท้าวกุเวรพญานาคใหญ่นามว่าวรุณ<br>
  ผู้ครอบครองนาคพิภพ มีรูปงามสะอาด<br>
  ถึงพร้อมด้วยผิวพรรณแห่งสรีระและกำลัง<br>
  [๑๕๕๕] ข้าพเจ้ารักใคร่อยากได้นางนาคกัญญา<br>
  ชื่ออิรันทดี ผู้เป็นธิดาของพญานาคนั้น<br>
  ท่านผู้เป็นปราชญ์ เพราะเหตุแห่งนางอิรันทดี<br>
  ผู้มีเอวงามน่ารักนั้น ข้าพเจ้าจึงตกลงใจจะฆ่าท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๒๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) สาธุนรธรรมกัณฑ์<br>
  (วิธุรบัณฑิตกล่าวว่า)<br>
  [๑๕๕๖] ยักษ์ ท่านอย่าได้ลุ่มหลงนักเลย<br>
  สัตวโลกเป็นจำนวนมากพินาศไปเพราะความถือผิด<br>
  เพราะเหตุไร ท่านจึงทำความรักใคร่<br>
  ในนางอิรันทดีผู้มีเอวงามน่ารัก<br>
  ท่านจะได้ประโยชน์อะไรด้วยความตายของข้าพเจ้า<br>
  เชิญเถิด ข้าพเจ้าขอฟังเรื่องทั้งหมด<br>
  (ปุณณกยักษ์กล่าวว่า)<br>
  [๑๕๕๗] ข้าพเจ้าปรารถนาธิดาของพญาวรุณนาคราช<br>
  ผู้มีอานุภาพมาก ข้าพเจ้าชื่อว่าเป็นผู้รับอาสา<br>
  นำญาติของนางอิรันทดีมา ญาติเหล่านั้นได้สำคัญข้าพเจ้าว่า<br>
  ถูกกามครอบงำด้วยดี<br>
  ฉะนั้น พญาวรุณนาคราช พ่อตาจึงได้ตรัสกับข้าพเจ้า<br>
  ผู้กำลังทูลขอนางอิรันทดีนาคกัญญานั้นว่า<br>
  [๑๕๕๘] เราทั้งหลายพึงให้ธิดาของเราผู้มีร่างกายงดงาม<br>
  มีเนตรงามอย่างน่าพิศวง มีตัวลูบไล้ด้วยจุรณแก่นจันทน์<br>
  ถ้าท่านจะพึงให้ดวงหทัยของบัณฑิต<br>
  นำมาในนาคพิภพนี้โดยธรรม<br>
  เพราะความดีความชอบนี้ ท่านก็จะได้ธิดาของเรา<br>
  เราทั้งหลายมิได้ปรารถนาทรัพย์อื่นยิ่งไปกว่านั้น<br>
  [๑๕๕๙] ท่านมหาอำมาตย์ ข้าพเจ้ามิได้เป็นคนหลง<br>
  ท่านจงฟังให้ทราบเรื่องอย่างนี้<br>
  อนึ่ง ข้าพเจ้ามิได้มีความถือผิดอะไร ๆ เลย<br>
  เพราะหทัยของท่านที่ข้าพเจ้าได้ไปโดยชอบธรรม<br>
  ท้าววรุณนาคราชและนางวิมลา<br>
  จะประทานนางอิรันทดีนาคกัญญาให้แก่ข้าพเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๒๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) สาธุนรธรรมกัณฑ์<br>
  [๑๕๖๐] เพราะฉะนั้น ข้าพเจ้าจึงพยายามฆ่าท่าน<br>
  ข้าพเจ้าจะได้ประโยชน์ด้วยการตายของท่านอย่างนี้<br>
  จึงผลักท่านให้ตกลงในเหวนี้<br>
  ฆ่าแล้วจะนำเอาดวงหทัยนั้นไป<br>
  (วิธุรบัณฑิตกล่าวว่า)<br>
  [๑๕๖๑] จงวางข้าพเจ้าลงโดยเร็วเถิด<br>
  ถ้าท่านมีความจำเป็นที่จะต้องทำด้วยหทัยของข้าพเจ้า<br>
  ข้าพเจ้าจะทำธรรมเหล่านั้นทั้งหมดให้ปรากฏในวันนี้<br>
  [๑๕๖๒] ปุณณกยักษ์นั้นรีบวางวิธุรบัณฑิต<br>
  ผู้ประเสริฐสุดของชาวแคว้นกุรุลงบนยอดเขา<br>
  เห็นวิธุรบัณฑิตผู้มีปัญญาไม่ต่ำทราม<br>
  ได้ความเบาใจนั่งอยู่ จึงถามว่า<br>
  [๑๕๖๓] ข้าพเจ้าได้ยกท่านขึ้นมาจากเหวแล้ว<br>
  วันนี้ ข้าพเจ้ายังมีความจำเป็นที่ต้องทำด้วยหทัยของท่านอยู่<br>
  ท่านจงทำธรรมเหล่านั้นทั้งหมดให้ปรากฏแก่ข้าพเจ้าในวันนี้เถิด<br>
  (วิธุรบัณฑิตกล่าวว่า)<br>
  [๑๕๖๔] ท่านได้ยกข้าพเจ้าขึ้นมาจากเหวแล้ว<br>
  ถ้าท่านยังมีความจำเป็นที่ต้องทำด้วยหทัยของข้าพเจ้า<br>
  ข้าพเจ้าจะทำธรรมเหล่านั้นทั้งหมดให้ปรากฏในวันนี้<br>
  [๑๕๖๕] มาณพ ท่านจงเดินไปตามทางที่ท่านเดินไปแล้ว<br>
  จงอย่าเผาฝ่ามืออันเปียกชุ่ม<br>
  อย่าได้ประทุษร้ายในมิตรทั้งหลายในกาลไหน ๆ<br>
  อย่าตกอยู่ในอำนาจของเหล่าอสตรี๑<br><br>เชิงอรรถ :<br>
  ๑ อสตรี หมายถึงหญิงผู้ประกอบด้วยอสัทธรรม (เมถุนธรรม) (ขุ.ชา.อ. ๑๐/๑๕๖๕/๒๖๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๒๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) สาธุนรธรรมกัณฑ์<br>
  (ปุณณกยักษ์ถามว่า)<br>
  [๑๕๖๖] บุคคลชื่อว่าเป็นผู้เดินไปตามทางที่เดินไปแล้วอย่างไร<br>
  ชื่อว่าเผาฝ่ามืออันเปียกชุ่มอย่างไร บุคคลเช่นไร<br>
  จึงชื่อว่าเป็นผู้ประทุษร้ายมิตร หญิงเช่นไรชื่อว่าอสตรี<br>
  ข้าพเจ้าถามแล้ว ขอท่านจงบอกเนื้อความนี้เถิด<br>
  (วิธุรบัณฑิตตอบว่า)<br>
  [๑๕๖๗] ผู้ใดพึงเชื้อเชิญคนที่ไม่เคยอยู่ร่วมกัน<br>
  ไม่เคยพบเห็นกันด้วยอาสนะ<br>
  บุรุษพึงทำประโยชน์แก่ผู้นั้นเท่านั้น<br>
  บัณฑิตกล่าวว่าบุรุษนั้นเดินตามทางที่ท่านเดินไปแล้ว<br>
  [๑๕๖๘] บุคคลพึงอยู่ในเรือนของผู้ใดแม้คืนเดียว<br>
  พึงได้ทั้งข้าวและน้ำ ไม่ควรคิดร้ายแก่ผู้นั้นแม้ด้วยใจ<br>
  ผู้คิดร้ายบุคคลเช่นนั้น ชื่อว่าเผาฝ่ามืออันเปียกชุ่ม<br>
  และชื่อว่าประทุษร้ายมิตร<br>
  [๑๕๖๙] บุคคลพึงนั่งหรือนอนที่ร่มของต้นไม้ใด<br>
  ไม่ควรหักรานกิ่งของต้นไม้นั้น<br>
  เพราะผู้ประทุษร้ายมิตรเป็นคนเลวทราม<br>
  [๑๕๗๐] หากบุรุษพึงให้แผ่นดินนี้ที่บริบูรณ์ด้วยทรัพย์<br>
  แก่หญิงผู้ที่สามียกย่องเป็นอย่างดี<br>
  หญิงนั้นได้โอกาสแล้วพึงดูหมิ่นบุรุษนั้นก็ได้<br>
  บุคคลไม่พึงตกอยู่ในอำนาจของอสตรี<br>
  [๑๕๗๑] บุคคลชื่อว่าเป็นผู้เดินตามทางที่ท่านเดินไปแล้วอย่างนี้<br>
  ชื่อว่าเผาฝ่ามืออันเปียกชุ่มอย่างนี้<br>
  ชื่อว่าตกอยู่ในอำนาจของอสตรีอย่างนี้<br>
  และชื่อว่าเป็นผู้ประทุษร้ายมิตรอย่างนี้<br>
  ท่านจงเป็นผู้ตั้งอยู่ในธรรม ละเลิกอธรรมเถิด<br>
  สาธุนรธรรมกัณฑ์ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๓๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖) กาฬาคิริกัณฑ์<br>
  กาฬาคิริกัณฑ์<br>
  ตอนว่าด้วยภูเขาสีดำ<br>
  (ปุณณกยักษ์กล่าวว่า)<br>
  [๑๕๗๒] ข้าพเจ้าได้พักอยู่ในเรือนของท่าน ๓ วัน<br>
  ทั้งเป็นผู้ที่ท่านบำรุงด้วยข้าวและน้ำ<br>
  ท่านเป็นมิตรของข้าพเจ้า ข้าพเจ้าจะปลดปล่อยท่าน<br>
  ท่านผู้มีปัญญาอันสูงส่ง<br>
  เชิญท่านกลับไปเรือนของท่านตามต้องการเถิด<br>
  [๑๕๗๓] ความต้องการของตระกูลนาคจะเสื่อมไปก็ตามเถิด<br>
  เหตุที่จะได้นางนาคกัญญา ข้าพเจ้ายกเลิกแล้ว<br>
  ท่านผู้มีปัญญา เพราะคำสุภาษิตของตนเองแท้ ๆ<br>
  ท่านจึงพ้นจากข้าพเจ้าผู้จะฆ่าท่านในวันนี้<br>
  (วิธุรบัณฑิตกล่าวว่า)<br>
  [๑๕๗๔] ปุณณกยักษ์ เชิญท่านนำข้าพเจ้าไป<br>
  ในสำนักของพ่อตาของท่านเถิด<br>
  จงประพฤติประโยชน์ในข้าพเจ้า<br>
  แม้ข้าพเจ้าก็อยากเห็นท้าววรุณอธิบดีของนาค<br>
  และวิมานของท้าวเธอที่ข้าพเจ้าไม่เคยเห็น<br>
  (ปุณณกยักษ์กล่าวว่า)<br>
  [๑๕๗๕] คนผู้มีปัญญาไม่ควรจะดู<br>
  สิ่งที่ไม่เป็นไปเพื่อประโยชน์เกื้อกูลแก่คน<br>
  ท่านผู้มีปัญญาอันสูงส่ง<br>
  เมื่อเป็นเช่นนั้น เพราะเหตุไรหนอ<br>
  ท่านจึงปรารถนาจะไปยังบ้านของศัตรูเล่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๓๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  (วิธุรบัณฑิตกล่าวว่า)<br>
  [๑๕๗๖] แม้ข้าพเจ้าก็รู้ชัดถึงสิ่งที่ผู้มีปัญญาไม่ควรจะดู<br>
  แต่ข้าพเจ้าไม่มีกรรมชั่วที่ได้ทำไว้แล้วในที่ไหนเลย<br>
  เพราะฉะนั้น ข้าพเจ้าจึงไม่รังเกียจความตายที่จะมาถึงตน<br>
  (ปุณณกยักษ์กล่าวว่า)<br>
  [๑๕๗๗] ท่านบัณฑิต เชิญเถิด ท่านจงมากับข้าพเจ้าไปดูพิภพ<br>
  ของพญานาค ซึ่งมีอานุภาพมาก หาที่เปรียบมิได้<br>
  เป็นที่อยู่อันมีการฟ้อนรำขับร้องตามปรารถนา<br>
  [๑๕๗๘] เหมือนนิกีฬิตราชธานีเป็นที่ประทับอยู่ของท้าวเวสสุวรรณฉะนั้น<br>
  นาคพิภพนั้นเป็นที่เที่ยวเล่นเป็นหมู่ ๆ<br>
  ของนางนาคกัญญาตลอดวันและคืนเป็นนิตย์<br>
  มีดอกไม้ดารดาษอยู่มากมายหลายชนิด<br>
  สว่างไสวดังสายฟ้าในอากาศ<br>
  [๑๕๗๙] ประกอบด้วยข้าวและน้ำ<br>
  เพียบพร้อมด้วยการฟ้อนรำขับร้องและการประโคม<br>
  เต็มไปด้วยนางนาคกัญญาที่ประดับอย่างสวยงาม<br>
  งดงามไปด้วยผ้านุ่งห่มและเครื่องประดับ<br>
  [๑๕๘๐] ปุณณกยักษ์นั้นเชิญให้วิธุรบัณฑิต<br>
  ผู้ประเสริฐสุดของชาวแคว้นกุรุไปนั่งบนอาสนะข้างหลัง<br>
  ได้พาวิธุรบัณฑิตผู้มีปัญญาไม่ต่ำทรามเข้าสู่ภพของพญานาค<br>
  [๑๕๘๑] วิธุรบัณฑิตถึงที่อยู่ของพญานาคซึ่งมีอานุภาพมาก<br>
  หาที่เปรียบมิได้แล้ว ได้อยู่ข้างหลังของปุณณกยักษ์<br>
  พญานาคได้ทอดพระเนตรเห็นลูกเขยของตนก่อความสามัคคี<br>
  ตนเองก็รีบตรัสทักทายปราศรัยก่อนเลยทีเดียวว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๓๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  [๑๕๘๒] ท่านได้ไปยังโลกมนุษย์<br>
  เที่ยวแสวงหาดวงหทัยของวิธุรบัณฑิต<br>
  กลับมาถึงนาคพิภพนี้ด้วยความสำเร็จหรือ<br>
  หรือว่าท่านได้พาเอาวิธุรบัณฑิตผู้มีปัญญาไม่ต่ำทรามมาด้วย<br>
  (ปุณณกยักษ์กราบทูลว่า)<br>
  [๑๕๘๓] ท่านผู้นี้แหละคือวิธุรบัณฑิต<br>
  ที่พระองค์ทรงปรารถนามาแล้ว<br>
  ท่านวิธุรบัณฑิตผู้รักษาธรรม<br>
  ข้าพระพุทธเจ้าได้มาแล้วโดยธรรม<br>
  เชิญพระองค์ทอดพระเนตรวิธุรบัณฑิต<br>
  ผู้จะแสดงธรรมถวายด้วยเสียงอันไพเราะเฉพาะพระพักตร์<br>
  การสมาคมกับสัตบุรุษทั้งหลายเป็นเหตุนำสุขมาให้โดยแท้<br>
  กาฬาคิริกัณฑ์ จบ<br>
  (พญานาคตรัสถามว่า)<br>
  [๑๕๘๔] ท่านเป็นมนุษย์มาเห็นนาคพิภพที่ตนไม่เคยเห็น<br>
  ถูกภัยคือความตายคุกคามแล้ว ไม่กลัวและไม่อภิวาท<br>
  อาการเช่นนี้ดูเหมือนจะไม่มีแก่ผู้มีปัญญา<br>
  (วิธุรบัณฑิตกราบทูลว่า)<br>
  [๑๕๘๕] ข้าแต่พญานาค ข้าพระองค์ไม่กลัว<br>
  และไม่ถูกภัยคือความตายคุกคาม<br>
  นักโทษประหารไม่พึงกราบไหว้เพชฌฆาต<br>
  หรือเพชฌฆาตก็ไม่พึงให้นักโทษประหารไหว้ตน<br>
  [๑๕๘๖] คนจะกราบไหว้ผู้ปรารถนาจะฆ่าตน<br>
  หรือผู้ปรารถนาจะฆ่าเขาจะพึงให้ผู้ที่ตนจะฆ่า<br>
  กราบไหว้ตนได้อย่างไร กรรมนั้นย่อมไม่สำเร็จ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๓๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  (พญานาคตรัสว่า)<br>
  [๑๕๘๗] บัณฑิต คำนั้นถูกอย่างที่ท่านพูด ท่านพูดจริง<br>
  นักโทษประหารไม่ควรกราบไหว้เพชฌฆาต<br>
  หรือเพชฌฆาตก็ไม่ควรให้นักโทษประหารกราบไหว้ตน<br>
  [๑๕๘๘] คนจะกราบไหว้ผู้ปรารถนาจะฆ่าตน<br>
  หรือผู้ปรารถนาจะฆ่าเขาจะพึงให้ผู้ที่ตนจะฆ่า<br>
  กราบไหว้ตนได้อย่างไร กรรมนั้นย่อมไม่สำเร็จ<br>
  (วิธุรบัณฑิตกราบทูลว่า)<br>
  [๑๕๘๙] ข้าแต่นาคราช วิมานของพระองค์นี้<br>
  เป็นของไม่เที่ยง แต่เป็นเหมือนเที่ยง<br>
  ฤทธิ์ ความรุ่งเรือง กำลัง ความเพียร<br>
  และการอุบัติในนาคพิภพได้มีแล้วแก่พระองค์<br>
  ข้าพระองค์ขอทูลถามเนื้อความนั้นกับพระองค์<br>
  วิมานนี้พระองค์ทรงได้มาอย่างไรหนอ<br>
  [๑๕๙๐] วิมานนี้พระองค์ทรงได้มาเพราะอาศัยอะไร<br>
  หรือเป็นของเกิดขึ้นตามฤดูกาล<br>
  พระองค์ทรงสร้างขึ้นเองหรือเหล่าเทวดาถวายพระองค์<br>
  ข้าแต่พญานาค ขอพระองค์ตรัสบอกเนื้อความนี้แก่ข้าพระองค์<br>
  ตามที่พระองค์ทรงได้วิมานนี้เถิด<br>
  (พญานาคตรัสว่า)<br>
  [๑๕๙๑] วิมานนี้ เราจะได้มาเพราะอาศัยอะไรก็หามิได้<br>
  จะเกิดขึ้นตามฤดูกาลก็หามิได้<br>
  เรามิได้ทำขึ้นเอง เหล่าเทวดาก็มิได้ถวาย<br>
  วิมานนี้เราได้มาด้วยบุญกรรมอันไม่ต่ำทรามของเราเอง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๓๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  (วิธุรบัณฑิตทูลถามว่า)<br>
  [๑๕๙๒] ข้าแต่นาคราช อะไรเป็นวัตร<br>
  อะไรเป็นพรหมจรรย์ของพระองค์<br>
  ฤทธิ์ ความรุ่งเรือง กำลัง ความเพียร<br>
  และการอุบัติในนาคพิภพ ทั้งวิมานใหญ่ของพระองค์นี้<br>
  เป็นผลของกรรมอะไรที่พระองค์ทรงประพฤติไว้ดีแล้ว<br>
  (พญานาคตรัสว่า)<br>
  [๑๕๙๓] เราและภรรยาทั้ง ๒ เมื่อครั้งยังอยู่ในมนุษยโลก<br>
  เป็นผู้มีศรัทธา เป็นทานบดี<br>
  ครั้งนั้น เรือนของเราเป็นดังบ่อน้ำ<br>
  เราได้บำรุงสมณะและพราหมณ์ทั้งหลายให้อิ่มหนำสำราญแล้ว<br>
  [๑๕๙๔] เราทั้ง ๒ ได้ถวายทาน คือ ดอกไม้ ของหอม<br>
  เครื่องลูบไล้ เครื่องประทีป ที่นอน ที่พัก<br>
  ผ้านุ่งห่ม ผ้าปูนอน ข้าว และน้ำ โดยเคารพ<br>
  [๑๕๙๕] ทานที่ได้ถวายโดยความเคารพนั้นเป็นวัตรของเรา<br>
  และการสมาทานวัตรนั้นเป็นพรหมจรรย์ของเรา<br>
  ท่านนักปราชญ์ ฤทธิ์ ความรุ่งเรือง กำลัง ความเพียร<br>
  การอุบัติในนาคพิภพ และวิมานใหญ่ของเรานี้<br>
  เป็นผลแห่งวัตรและพรหมจรรย์นั้นที่เราประพฤติดีแล้ว<br>
  (วิธุรบัณฑิตกราบทูลว่า)<br>
  [๑๕๙๖] ถ้าวิมานนี้พระองค์ทรงได้มาด้วยอานุภาพแห่งบุญอย่างนี้<br>
  พระองค์ย่อมทรงทราบผลบุญ<br>
  และทราบการอุบัติในนาคพิภพเพราะผลบุญ<br>
  เพราะเหตุนั้นแล ขอพระองค์อย่าทรงประมาท<br>
  จงทรงประพฤติธรรมตามที่จะได้ครอบครองวิมานนี้ต่อไปเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๓๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  (พญานาคตรัสว่า)<br>
  [๑๕๙๗] ท่านบัณฑิต ในนาคพิภพนี้<br>
  ไม่มีสมณะและพราหมณ์ที่เราจะถวายข้าวและน้ำเลย<br>
  เราถามแล้ว ขอท่านจงบอกเนื้อความนี้แก่เรา<br>
  โดยที่เราจะพึงได้ครอบครองวิมานต่อไปอีกเถิด<br>
  (วิธุรบัณฑิตกราบทูลว่า)<br>
  [๑๕๙๘] ข้าแต่พญานาค ก็นาคทั้งหลายที่เป็นพระโอรส<br>
  พระธิดา พระชายา ทั้งพระญาติและข้าเฝ้าของพระองค์<br>
  ผู้อุบัติในวิมานนี้มีอยู่ ขอพระองค์ทรงเป็นผู้ไม่ประทุษร้าย<br>
  ในนาคที่เป็นพระโอรสเป็นต้นเหล่านั้น<br>
  ด้วยพระกายและพระวาจาเป็นนิตย์เถิด<br>
  [๑๕๙๙] พระองค์ทรงรักษาความไม่ประทุษร้าย<br>
  ด้วยพระกายและพระวาจาอย่างนี้<br>
  พระองค์ดำรงอยู่ในวิมานนี้ได้จนตลอดพระชนมายุแล้ว<br>
  จักเสด็จไปสู่เทวโลกซึ่งสูงขึ้นไปกว่านาคพิภพนี้<br>
  (ปุณณกยักษ์กล่าวว่า)<br>
  [๑๖๐๐] ท่านเป็นอำมาตย์คู่ชีพของพระราชาผู้ประเสริฐสุดพระองค์ใด<br>
  พระราชาผู้ประเสริฐสุดพระองค์นั้นพรากจากท่านแล้ว<br>
  ย่อมทรงเศร้าโศกแน่ทีเดียว คนผู้ถูกความทุกข์ครอบงำก็ดี<br>
  คนผู้ป่วยหนักก็ดี ได้สมาคมกับท่านแล้วพึงได้ความสุข<br>
  (วิธุรบัณฑิตกราบทูลว่า)<br>
  [๑๖๐๑] ข้าแต่พญานาค พระองค์ตรัสธรรมของเหล่าสัตบุรุษ<br>
  ซึ่งเป็นส่วนแห่งประโยชน์อันยอดเยี่ยม<br>
  ที่นักปราชญ์ได้ประพฤติดีแล้วโดยแท้<br>
  เพราะบรรดาอันตรายทั้งหลาย เมื่อภัยเช่นนี้เกิดขึ้น<br>
  คุณวิเศษของเหล่าบุคคลผู้มีปัญญาเช่นข้าพระองค์ย่อมปรากฏ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๓๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  (พญานาคตรัสถามว่า)<br>
  [๑๖๐๒] ขอท่านจงบอกเรา ปุณณกยักษ์นี้ได้ท่านมาเปล่า ๆ หรือ<br>
  ขอท่านจงบอกเรา ปุณณกยักษ์นี้ชนะในการเล่นการพนัน<br>
  จึงได้ท่านมา ปุณณกยักษ์นี้บอกว่า ได้ท่านมาโดยธรรม<br>
  ท่านตกอยู่ในเงื้อมมือของปุณณกยักษ์นี้ได้อย่างไร<br>
  (วิธุรบัณฑิตทูลตอบว่า)<br>
  [๑๖๐๓] ปุณณกยักษ์นี้เล่นการพนันชนะพระราชาของข้าพระองค์<br>
  ผู้เป็นใหญ่ในกรุงอินทปัตถ์นั้น<br>
  พระราชาพระองค์นั้นที่ปุณณกยักษ์ชนะแล้ว<br>
  จึงได้ทรงพระราชทานข้าพระองค์แก่ปุณณกยักษ์นี้<br>
  ปุณณกยักษ์นี้จึงได้ข้าพระองค์มาโดยธรรม<br>
  มิใช่ได้มาโดยไม่เป็นธรรม<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๖๐๔] ในกาลนั้น พญานาคผู้ประเสริฐทรงสดับคำสุภาษิต<br>
  ของวิธุรบัณฑิตผู้เป็นนักปราชญ์แล้ว<br>
  ทรงชื่นชมโสมนัสมีพระทัยเต็มตื้นด้วยปีติ<br>
  ทรงจูงมือวิธุรบัณฑิตผู้มีปัญญาไม่ต่ำทราม<br>
  ได้เสด็จเข้าไปในที่อยู่ของพระชายา ตรัสว่า<br>
  [๑๖๐๕] น้องวิมลา เพราะเหตุใด น้องจึงผอมเหลือง<br>
  เพราะเหตุใด น้องจึงไม่ชอบเสวยพระกระยาหาร<br>
  ก็เกียรติคุณเช่นนั้นของเราไม่มี<br>
  ท่านผู้นี้คือวิธุรบัณฑิตผู้บรรเทาความมืดของโลกทั้งปวง<br>
  [๑๖๐๖] นี้คือผู้ที่น้องต้องการหัวใจ ผู้ทำความสว่างไสวมาถึงแล้ว<br>
  เชิญน้องตั้งใจฟังถ้อยคำของท่าน<br>
  การที่จะได้เห็นท่านอีกเป็นการหาได้ยาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๓๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  (พระศาสดาตรัสต่อไปว่า)<br>
  [๑๖๐๗] นางวิมลาทอดพระเนตรเห็นวิธุรบัณฑิตนั้น<br>
  ผู้มีปัญญาดุจแผ่นดินแล้ว มีพระทัยยินดีโสมนัส<br>
  ทรงยกพระองคุลีทั้ง ๑๐ นิ้วขึ้นไหว้และตรัสกับวิธุรบัณฑิต<br>
  ผู้เป็นนักปราชญ์ประเสริฐที่สุดแห่งชาวกุรุรัฐว่า<br>
  [๑๖๐๘] ท่านเป็นมนุษย์มาเห็นนาคพิภพที่ตนไม่เคยเห็น<br>
  ถูกภัยคือความตายคุกคามแล้ว ไม่กลัวและไม่อภิวาท<br>
  อาการเช่นนี้ดูเหมือนจะไม่มีแก่ผู้มีปัญญา<br>
  (วิธุรบัณฑิตกราบทูลว่า)<br>
  [๑๖๐๙] ข้าแต่พระนางเจ้านาคี ข้าพระองค์ไม่กลัว<br>
  และไม่ถูกภัยคือความตายคุกคาม<br>
  นักโทษประหารไม่พึงกราบไหว้เพชฌฆาต<br>
  หรือเพชฌฆาตก็ไม่พึงให้นักโทษประหารกราบไหว้ตน<br>
  [๑๖๑๐] คนจะกราบไหว้ผู้ปรารถนาจะฆ่าตน<br>
  หรือผู้ปรารถนาจะฆ่าเขาจะพึงให้ผู้ที่ฆ่าตน<br>
  กราบไหว้ตนได้อย่างไร กรรมนั้นย่อมไม่สำเร็จ<br>
  (นางนาควิมลาตรัสว่า)<br>
  [๑๖๑๑] บัณฑิต คำนั้นถูกอย่างที่ท่านพูด ท่านพูดจริง<br>
  นักโทษประหารไม่ควรกราบไหว้เพชฌฆาต<br>
  หรือเพชฌฆาตก็ไม่ควรให้นักโทษประหารกราบไหว้ตน<br>
  [๑๖๑๒] คนจะกราบไหว้ผู้ปรารถนาจะฆ่าตน<br>
  หรือผู้ที่ปรารถนาจะฆ่าเขาจะพึงให้ผู้ที่จะฆ่าตน<br>
  กราบไหว้ตนได้อย่างไร กรรมนั้นย่อมไม่สำเร็จ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๓๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  (วิธุรบัณฑิตทูลถามว่า)<br>
  [๑๖๑๓] ข้าแต่นางนาคกัญญา วิมานของพระองค์นี้<br>
  เป็นของไม่เที่ยง แต่เป็นเหมือนเที่ยง<br>
  ฤทธิ์ ความรุ่งเรือง กำลัง ความเพียร<br>
  และการอุบัติในนาคพิภพได้มีแล้วแก่พระองค์<br>
  ข้าพระองค์ขอทูลถามเนื้อความนั้นกับพระองค์<br>
  วิมานนี้พระองค์ทรงได้มาอย่างไรหนอ<br>
  [๑๖๑๔] วิมานนี้พระองค์ทรงได้มาเพราะอาศัยอะไร<br>
  หรือเป็นของเกิดขึ้นตามฤดูกาล<br>
  พระองค์งทรงสร้างขึ้นเองหรือเหล่าเทวดาถวายพระองค์<br>
  ข้าแต่นางนาคกัญญา ขอพระองค์ตรัสบอกเนื้อความนี้แก่ข้าพระองค์<br>
  ตามที่พระองค์ทรงได้วิมานนี้เถิด<br>
  (นางนาควิมลาตอบว่า)<br>
  [๑๖๑๕] วิมานนี้ ฉันจะได้มาเพราะอาศัยอะไรก็หามิได้<br>
  จะเกิดขึ้นตามฤดูกาลก็หามิได้<br>
  ฉันมิได้ทำขึ้นเอง เหล่าเทวดาก็มิได้ถวาย<br>
  วิมานนี้ฉันได้มาด้วยบุญกรรมอันไม่ต่ำทรามของฉันเอง<br>
  (วิธุรบัณฑิตทูลถามว่า)<br>
  [๑๖๑๖] ข้าแต่พระนางเจ้านาคี อะไรเป็นวัตร<br>
  อะไรเป็นพรหมจรรย์ของพระองค์<br>
  ฤทธิ์ ความรุ่งเรือง กำลัง ความเพียร<br>
  และการอุบัติในนาคพิภพ ทั้งวิมานใหญ่ของพระองค์นี้<br>
  เป็นผลของกรรมอะไรที่พระองค์ได้ประพฤติไว้ดีแล้ว<br>
  (นางนาควิมลาตอบว่า)<br>
  [๑๖๑๗] ฉันและพระสวามีของฉันทั้ง ๒<br>
  เป็นผู้มีศรัทธา เป็นทานบดี<br>
  ครั้งนั้น เรือนของฉันเป็นดังบ่อน้ำ<br>
  ฉันได้บำรุงสมณะและพราหมณ์ทั้งหลายให้อิ่มหนำสำราญแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๓๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  [๑๖๑๘] ฉันและพระสวามีได้ถวายทาน คือ ดอกไม้ ของหอม<br>
  เครื่องลูบไล้ เครื่องประทีป ที่นอน ที่พัก<br>
  ผ้านุ่งห่ม ผ้าปูนอน ข้าว และน้ำ โดยเคารพ<br>
  [๑๖๑๙] ทานที่ได้ถวายโดยเคารพนั้นเป็นวัตรของฉัน<br>
  และการสมาทานวัตรนั้นเป็นพรหมจรรย์ของฉัน<br>
  ท่านนักปราชญ์ ฤทธิ์ ความรุ่งเรือง กำลัง ความเพียร<br>
  การอุบัติในนาคพิภพ และวิมานใหญ่ของฉันนี้<br>
  เป็นผลแห่งวัตรและพรหมจรรย์นั้นที่ฉันประพฤติดีแล้ว<br>
  (วิธุรบัณฑิตทูลถามว่า)<br>
  [๑๖๒๐] ถ้าวิมานนี้พระองค์ทรงได้มาด้วยอานุภาพแห่งบุญอย่างนี้<br>
  พระองค์ย่อมทรงทราบผลบุญ<br>
  และทราบการอุบัติในนาคพิภพเพราะผลบุญ<br>
  เพราะเหตุนั้นแล ขอพระองค์อย่าทรงประมาท<br>
  จงทรงประพฤติธรรมตามที่จะได้ครอบครองวิมานนี้ต่อไปเถิด<br>
  (นางนาควิมลากล่าวว่า)<br>
  [๑๖๒๑] ท่านบัณฑิต ในนาคพิภพนี้<br>
  ไม่มีสมณะและพราหมณ์ที่ฉันจะถวายข้าวและน้ำเลย<br>
  ฉันถามแล้ว ขอท่านจงบอกเนื้อความนี้แก่ฉัน<br>
  โดยที่ฉันจะพึงได้ครอบครองวิมานต่อไปอีกเถิด<br>
  (วิธุรบัณฑิตกราบทูลว่า)<br>
  [๑๖๒๒] ข้าแต่พระนางเจ้านาคี ก็นาคทั้งหลายที่เป็นพระโอรส<br>
  พระธิดา พระสวามี ทั้งพระญาติ และข้าเฝ้าของพระองค์<br>
  ผู้อุบัติในวิมานนี้มีอยู่ ขอพระองค์ทรงเป็นผู้ไม่ประทุษร้าย<br>
  ในนาคที่เป็นพระโอรสเป็นต้นเหล่านั้น<br>
  ด้วยพระกายและพระวาจาเป็นนิตย์เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๔๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  [๑๖๒๓] พระองค์ทรงรักษาความไม่ประทุษร้าย<br>
  ด้วยพระกายและพระวาจาอย่างนี้<br>
  พระองค์ดำรงอยู่ในวิมานนี้ได้จนตลอดพระชนมายุแล้ว<br>
  จักเสด็จไปสู่เทวโลกซึ่งสูงขึ้นไปกว่านาคพิภพนี้<br>
  (นางนาควิมลาตรัสว่า)<br>
  [๑๖๒๔] ท่านเป็นอำมาตย์คู่ชีพของพระราชาผู้ประเสริฐสุดพระองค์ใด<br>
  พระราชาผู้ประเสริฐสุดพระองค์นั้นพรากจากท่านแล้ว<br>
  ย่อมทรงเศร้าโศกแน่ทีเดียว คนผู้ถูกความทุกข์ครอบงำก็ดี<br>
  คนผู้ป่วยหนักก็ดี ได้สมาคมกับท่านแล้วพึงได้ความสุข<br>
  (วิธุรบัณฑิตกราบทูลว่า)<br>
  [๑๖๒๕] ข้าแต่พระนางเจ้านาคี พระองค์ตรัสธรรมของเหล่าสัตบุรุษ<br>
  ซึ่งเป็นส่วนแห่งประโยชน์อันยอดเยี่ยม<br>
  ที่นักปราชญ์ได้ประพฤติดีแล้วโดยแท้<br>
  เพราะบรรดาอันตรายทั้งหลาย เมื่อภัยเช่นนี้เกิดขึ้น<br>
  คุณวิเศษของบุคคลผู้มีปัญญาเช่นข้าพระองค์ย่อมปรากฏ<br>
  (นางนาควิมลาตรัสถามว่า)<br>
  [๑๖๒๖] ขอท่านจงบอกเรา ปุณณกยักษ์นี้ได้ท่านมาเปล่า ๆ หรือ<br>
  ขอท่านจงบอกเรา ปุณณกยักษ์นี้ชนะในการเล่นการพนัน<br>
  จึงได้ท่านมา ปุณณกยักษ์นี้บอกว่า ได้ท่านมาโดยธรรม<br>
  ท่านตกอยู่ในเงื้อมมือของปุณณกยักษ์นี้ได้อย่างไร<br>
  (วิธุรบัณฑิตกราบทูลว่า)<br>
  [๑๖๒๗] ปุณณกยักษ์นี้เล่นการพนันชนะพระราชาของข้าพระองค์<br>
  ผู้เป็นใหญ่ในกรุงอินทปัตถ์นั้น<br>
  พระราชาพระองค์นั้นที่ปุณณกยักษ์ชนะแล้ว<br>
  จึงได้ทรงพระราชทานข้าพระองค์แก่ปุณณกยักษ์นี้<br>
  ปุณณกยักษ์นี้จึงได้ข้าพระองค์มาโดยธรรม<br>
  มิใช่ได้มาโดยไม่เป็นธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๔๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  (พระศาสดาเมื่อจะทรงประกาศเนื้อความนี้ จึงตรัสว่า)<br>
  [๑๖๒๘] พญานาควรุณได้ตรัสถามปัญาหากับบัณฑิตฉันใด<br>
  แม้พระนางวิมลานาคกัญญาก็ตรัสถามปัญหากับบัณฑิตฉันนั้น<br>
  [๑๖๒๙] วิธุรบัณฑิตผู้เป็นนักปราชญ์ที่พญานาควรุณตรัสถามแล้ว<br>
  ได้พยากรณ์ปัญหาให้พญานาควรุณทรงยินดีฉันใด<br>
  แม้พระนางวิมลานาคกัญญาก็ให้ทรงยินดีฉันนั้น<br>
  [๑๖๓๐] วิธุรบัณฑิตผู้เป็นนักปราชญ์ทราบว่า พญานาคผู้ประเสริฐ<br>
  และนางนาคกัญญาทั้ง ๒ พระองค์นั้นพอพระทัย<br>
  ก็ไม่ครั่นคร้าม ไม่กลัว ไม่ขนพองสยองเกล้า<br>
  ได้กราบทูลท้าววรุณนาคราชว่า<br>
  [๑๖๓๑] ข้าแต่พญานาค พระองค์อย่าทรงวิตกเลย<br>
  ข้าพระองค์เป็นส่วย๑ ขอพระองค์จงทรงทำกิจ<br>
  ด้วยเนื้อหทัยตามที่พระองค์ทรงประสงค์เถิด<br>
  ข้าพระองค์จะทำลายสรีระนี้ตามพระประสงค์ของพระองค์เอง<br>
  (พญานาคตรัสว่า)<br>
  [๑๖๓๒] ปัญญานั่นเอง เป็นหัวใจของบัณฑิตทั้งหลาย<br>
  พวกเรายินดีด้วยปัญญาของท่านยิ่งนัก<br>
  ขอปุณณกเสนาบดีของยักษ์จงได้ภรรยา ณ วันนี้<br>
  และจงไปส่งท่านให้ถึงแคว้นกุรุในวันเดียวกันนี้เถิด<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๖๓๓] ปุณณกยักษ์นั้นได้นางอิรันทดีนาคกัญญาแล้ว<br>
  ก็มีใจชื่นชมโสมนัส ได้กล่าวกับวิธุรบัณฑิต<br>
  ผู้ประเสริฐที่สุดแห่งชาวแคว้นกุรุว่า<br><br>เชิงอรรถ :<br>
  ๑ ส่วย หมายถึงของที่เรียกเก็บจากพื้นเมืองส่งเป็นภาคหลวง ตามวิธีเรียกเก็บภาษีอากรในสมัยโบราณ<br>
  (พจนานุกรมฉบับราชบัณฑิตยสถาน พ.ศ. ๒๕๒๕ หน้า ๗๙๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๔๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  [๑๖๓๔] ท่านวิธุรบัณฑิต ท่านได้ทำให้ข้าพเจ้า<br>
  พร้อมเพรียงกับภรรยา<br>
  ข้าพเจ้าจะทำกิจให้แก่ท่าน จะให้รัตนะคือแก้วมณีนี้แก่ท่าน<br>
  และจะนำท่านไปส่งให้ถึงแคว้นกุรุในวันนี้เลยทีเดียว<br>
  (วิธุรบัณฑิตกล่าวว่า)<br>
  [๑๖๓๕] กัจจานะ ขอท่านจงมีไมตรี<br>
  อย่าได้แตกแยกกับภรรยาผู้น่ารักของท่านตลอดไปเถิด<br>
  ขอท่านจงเป็นผู้มีจิตเบิกบานมีปีติโสมนัส<br>
  ท่านได้ให้แก้วมณีแล้ว<br>
  ขอจงนำข้าพเจ้าไปยังกรุงอินทปัตถ์ด้วยเถิด<br>
  (พระศาสดาตรัสต่อไปว่า)<br>
  [๑๖๓๖] ปุณณกยักษ์นั้นเชิญให้วิธุรบัณฑิต<br>
  ผู้ประเสริฐสุดของชาวแคว้นกุรุ ซึ่งมีปัญญาไม่ต่ำทราม<br>
  ให้ขึ้นนั่งบนอาสนะข้างหน้าของตนแล้ว<br>
  นำไปยังกรุงอินทปัตถ์<br>
  [๑๖๓๗] ปุณณกยักษ์นั้นได้นำวิธุรบัณฑิต<br>
  ผู้ประเสริฐสุดของชาวแคว้นกุรุไปสู่กรุงอินทปัตถ์<br>
  ได้เร็วยิ่งกว่าใจของมนุษย์คิดไปรับอารมณ์๑เสียอีก<br>
  (ปุณณกยักษ์กล่าวว่า)<br>
  [๑๖๓๘] โน่น กรุงอินทปัตถ์ปรากฏอยู่<br>
  และป่ามะม่วงที่น่ารื่นรมย์ก็เห็นเป็นหย่อม ๆ<br>
  ข้าพเจ้าพร้อมกับภรรยาและท่านก็ได้ถึงที่พักอาศัยของตน<br><br>เชิงอรรถ :<br>
  ๑ เร็วยิ่งกว่าใจของมนุษย์คิดไปรับอารมณ์ หมายถึงธรรมดาใจไปหาอะไรไม่ได้ เป็นแต่ว่ารับอารมณ์ได้ไกล<br>
  ท่านจึงเรียกว่า ใจไป อธิบายว่า การเดินทางของม้าสินธพมโนมัย(ของปุณณกยักษ์)นั้น
  เร็วยิ่งกว่าใจ<br>
  รับอารมณ์ (ขุ.ชา.อ. ๑๐/๑๓๖๗/๒๘๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๔๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๖๓๙] ปุณณกยักษ์ผู้มีผิวพรรณผุดผ่องนั้น<br>
  ได้ยกวิธุรบัณฑิตผู้ประเสริฐที่สุดของชาวแคว้นกุรุ<br>
  ลงไว้ในท่ามกลางธรรมสภาแล้ว<br>
  ก็ขึ้นม้าอาชาไนยเหาะไปในอากาศกลางหาว<br>
  [๑๖๔๐] พระราชาได้ทอดพระเนตรเห็นวิธุรบัณฑิตนั้นแล้ว<br>
  ทรงพระปรีดาปราโมทย์เป็นอย่างยิ่ง<br>
  เสด็จลุกขึ้นสวมกอดวิธุรบัณฑิตด้วยพระพาหาทั้ง ๒<br>
  ไม่ทรงหวั่นไหว ทรงเชื้อเชิญให้นั่งบนอาสนะ<br>
  ท่ามกลางธรรมสภาตรงพระพักตร์ ตรัสว่า<br>
  [๑๖๔๑] ท่านเป็นผู้แนะนำพวกเรา<br>
  เหมือนนายสารถีบังคับรถหุ้มเกราะ<br>
  ชาวแคว้นกุรุทั้งหลายยินดีเพราะได้เห็นท่าน<br>
  เราได้ถามท่านแล้ว ขอจงบอกเนื้อความนั้น<br>
  ท่านพ้นจากมาณพมาได้อย่างไร<br>
  (วิธุรบัณฑิตกราบทูลว่า)<br>
  [๑๖๔๒] ข้าแต่พระองค์ผู้เป็นจอมแห่งชน<br>
  ซึ่งแกล้วกล้าและประเสริฐกว่าคน<br>
  ผู้ที่พระองค์เรียกว่ามาณพนั้นมิใช่มนุษย์<br>
  เขาเป็นยักษ์ชื่อปุณณกะ<br>
  พระองค์ก็ทรงเคยได้ทราบชื่อมาแล้ว<br>
  ก็ปุณณกยักษ์นั้นเป็นอำมาตย์คู่ชีพของท้าวกุเวร<br>
  [๑๖๔๓] พญานาคทรงพระนามว่าวรุณผู้ครองนาคพิภพ<br>
  มีพระกายใหญ่ สะอาด สมบูรณ์ด้วยผิวพรรณและกำลัง<br>
  ปุณณกยักษ์รักปรารถนานางนาคกัญญาชื่ออิรันทดี<br>
  ผู้เป็นธิดาของพญานาคนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๔๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  [๑๖๔๔] ปุณณกยักษ์นั้นจึงตกลงใจจะฆ่าข้าพระองค์<br>
  เพราะเหตุแห่งนางอิรันทดีผู้มีเอวบางร่างน้อยน่ารัก<br>
  ก็ปุณณกยักษ์นั้นแลเป็นผู้พร้อมเพรียงกับภรรยา<br>
  ส่วนข้าพระองค์ได้รับอนุญาตพญานาคมา<br>
  และได้แก้วมณีมาด้วย<br>
  (พระราชาตรัสว่า)<br>
  [๑๖๔๕] มีต้นไม้ต้นหนึ่งเกิดริมประตูราชมณเฑียรของเรา<br>
  มีปัญญาเป็นลำต้น มีศีลเป็นกิ่ง<br>
  ต้นไม้นั้นผลิผลต้องตามอรรถและธรรม<br>
  มีผลเป็นปัญจโครส๑ ดารดาษไปด้วยช้าง ม้า และโค<br>
  [๑๖๔๖] เมื่อมหาชนกำลังทำการบูชาต้นไม้นั้น<br>
  เล่นเพลินอยู่ด้วยการฟ้อนรำ ขับร้อง และดนตรี<br>
  มีบุรุษคนหนึ่งไล่ทหารให้หนีไปแล้วถอนต้นไม้นั้นไปด้วย<br>
  ต้นไม้ของเรานั้นกลับคืนมาตั้งอยู่ตามเดิม<br>
  วิธุรบัณฑิตนี้ก็เหมือนต้นไม้ใหญ่นั้น<br>
  กลับคืนมาสู่ที่อยู่ของตนตามเดิมแล้ว<br>
  ขอท่านทั้งหลายจงทำความเคารพนบนอบแก่ต้นไม้นี้เถิด<br>
  [๑๖๔๗] ขอเชิญอำมาตย์เหล่าใดเหล่าหนึ่งผู้มีความปลื้มใจด้วยยศ<br>
  ที่ได้เพราะอาศัยเราทุก ๆ ท่านทีเดียว<br>
  จงแสดงความปลื้มใจของตนให้ปรากฏในวันนี้เถิด<br>
  ท่านกระทำบรรณาการให้มากแล้ว<br>
  จงทำความเคารพนบนอบแก่ต้นไม้นี้เถิด<br><br>เชิงอรรถ :<br>
  ๑ ปัญจโครส หมายถึงผลที่ได้จากนมโค ๕ ประการ (นมสด, นมส้ม, เนยใส, เนยข้น, เปรียง)
  (ขุ.ชา.อ.<br>
  ๑๐/๑๖๔๕/๒๘๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๔๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๙.วิธุรชาดก (๕๔๖)<br>
  [๑๖๔๘] สัตว์เหล่าใดเหล่าหนึ่งที่ถูกผูกไว้และขังไว้<br>
  ซึ่งมีอยู่ในแว่นแคว้นของเรา<br>
  ขอชนทั้งหลายจงปล่อยสัตว์เหล่านั้นจากเครื่องผูกให้หมดเถิด<br>
  วิธุรบัณฑิตนี้หลุดพ้นจากการจองจำแล้วฉันใด<br>
  ขอสัตว์เหล่านั้นจงหลุดพ้นจากเครื่องผูกฉันนั้นเหมือนกัน<br>
  [๑๖๔๙] ขอพวกชาวนาชาวไร่จงหยุดพักคราดไถไว้<br>
  เล่นมหรสพตลอดเดือนหนึ่งนี้เถิด<br>
  ขอเชิญพราหมณ์ทั้งหลายจงมาบริโภคข้าวที่เจือด้วยเนื้อ<br>
  พวกนักเลงสุราและพวกที่ชอบดื่มสุราจงดื่มจากถ้วยที่เต็มเปี่ยม<br>
  [๑๖๕๐] พวกหญิงแพศยาที่อาศัยอยู่ตามถนนใหญ่<br>
  จงเล้าโลมชายผู้มีความต้องการเป็นนิตย์<br>
  อนึ่ง ราชบุตรทั้งหลายจงจัดแจงการรักษาในแคว้นให้เข้มแข็ง<br>
  อย่าได้เบียดเบียนกันและกัน<br>
  ขอท่านทั้งหลายจงทำความเคารพยำเกรงแก่ต้นไม้นี้เถิด<br>
  (เมื่อพระราชาตรัสอย่างนี้แล้ว)<br>
  [๑๖๕๑] พระสนมกำนัลใน พระกุมาร แพศย์ และพวกพราหมณ์<br>
  ได้นำข้าวและน้ำเป็นอันมากมาให้วิธุรบัณฑิต<br>
  [๑๖๕๒] กองพลช้าง กองพลม้า กองพลรถ และกองพลราบ<br>
  ได้นำข้าวและน้ำเป็นอันมากมาให้วิธุรบัณฑิต<br>
  [๑๖๕๓] ชาวชนบทและชาวนิคมมาประชุมพร้อมกันแล้ว<br>
  ต่างพากันนำข้าวและน้ำเป็นอันมากมาให้วิธุรบัณฑิต<br>
  [๑๖๕๔] ชนเป็นจำนวนมากเห็นวิธุรบัณฑิตกลับมาถึงแล้ว<br>
  ต่างก็เลื่อมใส ครั้นวิธุรบัณฑิตมาถึงโดยลำดับแล้ว<br>
  ต่างโบกผ้าไปมาด้วยประการฉะนี้แล<br>
  วิธุรชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๔๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทศพร<br>
  ๑๐. เวสสันดรชาดก๑ (๕๔๗)<br>
  ว่าด้วยพระเจ้าเวสสันดรทรงบำเพ็ญบารมีชาติสุดท้าย<br>
  กัณฑ์ทศพร<br>
  (ท้าวสักกะตรัสว่า)<br>
  [๑๖๕๕] ผุสดีผู้มีรัศมีผิวพรรณอันประเสริฐ<br>
  มีอวัยวะส่วนด้านหน้าสวยงาม<br>
  เธอจงเลือกเอาพร ๑๐ ประการ<br>
  ในปฐพีอันเป็นที่รักแห่งหฤทัยของเธอเถิด<br>
  (เทพธิดาผุสดีกราบทูลว่า)<br>
  [๑๖๕๖] ข้าแต่ท้าวเทวราช หม่อมฉันขอนอบน้อมพระองค์<br>
  หม่อมฉันได้ทำบาปกรรมอะไรไว้หรือ<br>
  พระองค์จึงให้หม่อมฉันจุติจากสถานอันน่ารื่นรมย์<br>
  ดุจลมพัดต้นไม้ใหญ่ให้โค่นไป<br>
  (ท้าวสักกะตรัสว่า)<br>
  [๑๖๕๗] เธอมิได้ทำบาปกรรมอะไรไว้เลย<br>
  และเธอจะไม่เป็นที่รักของเราก็หามิได้<br>
  แต่บุญของเธอได้หมดสิ้นแล้ว<br>
  เหตุนั้น เราจึงกล่าวกับเธออย่างนี้<br>
  [๑๖๕๘] ความตายใกล้เธอแล้ว<br>
  เธอจักต้องพลัดพรากจากไป<br>
  เธอจงรับพร ๑๐ ประการนี้ของเราผู้กำลังจะให้<br><br>เชิงอรรถ :<br>
  ๑ พระศาสดาประทับอยู่ ณ นิโครธาราม กรุงกบิลพัสดุ์ ทรงปรารภฝนโบกขรพรรษ (ฝนดุจน้ำตกในใบบัว<br>
  มีสีแดง ผู้ต้องการให้เปียกจึงเปียก) ให้เป็นเหตุ ตรัสเวสสันดรชาดกแก่ภิกษุทั้งหลาย
  (ขุ.ชา.อ.<br>
  ๑๐/๕๔๗/๒๘๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๔๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทศพร<br>
  (เทพธิดาผุสดีกราบทูลว่า)<br>
  [๑๖๕๙] ข้าแต่ท้าวสักกะผู้เป็นใหญ่กว่าภูตทั้งปวง<br>
  ถ้าพระองค์จะประทานพรแก่หม่อมฉัน<br>
  ข้าแต่พระองค์ผู้เจริญ ขอให้หม่อมฉัน<br>
  พึงเกิดในพระราชนิเวศน์ของพระเจ้ากรุงสีพี<br>
  [๑๖๖๐] ข้าแต่ท้าวปุรินททะ ขอให้หม่อมฉัน<br>
  (๑) พึงเป็นผู้มีตาดำเหมือนลูกเนื้อทราย ซึ่งมีนัยน์ตาดำ<br>
  (๒) พึงมีขนคิ้วดำ<br>
  (๓) พึงมีนามว่าผุสดีในพระราชนิเวศน์นั้น<br>
  [๑๖๖๑] (๔) พึงได้โอรสผู้ให้สิ่งที่ประเสริฐ<br>
  ประกอบความเกื้อกูลในยาจก<br>
  มิได้ตระหนี่ ซึ่งพระราชาทุกประเทศบูชา มีเกียรติยศ<br>
  [๑๖๖๒] (๕) เมื่อหม่อมฉันตั้งครรภ์ ขออย่าให้ครรภ์นูนขึ้น<br>
  พึงมีครรภ์ไม่นูนเสมอดังคันศร<br>
  ที่นายช่างศรเหลาเกลี้ยงเกลาแล้ว<br>
  [๑๖๖๓] (๖) ข้าแต่ท้าววาสวะ ขอถันทั้งคู่ของหม่อมฉันอย่าได้หย่อนยาน<br>
  (๗) ขอผมหงอกจงอย่าได้มี<br>
  (๘) ขอผงธุลีอย่าได้ติดเปรอะเปื้อนกาย<br>
  (๙) ขอหม่อมฉันพึงได้ปลดปล่อยนักโทษผู้ต้องประหาร<br>
  [๑๖๖๔] (๑๐) ขอให้หม่อมฉันได้เป็นอัครมเหสีของพระเจ้ากรุงสีพี<br>
  ในพระราชนิเวศน์นั้นอันกึกก้องไปด้วยเสียงร้องของนกยูง<br>
  และนกกระเรียน แวดล้อมด้วยหมู่ขัตติยนารี<br>
  มีทั้งคนเตี้ยและคนค่อมเกลื่อนกล่น ที่พ่อครัวชาวแคว้นมคธเลี้ยงดู<br>
  [๑๖๖๕] กึกก้องไปด้วยเสียงกลอนและเสียงบานประตูอันวิจิตร<br>
  มีคนเชิญให้ดื่มสุราและกินกับแกล้มเถิด พระเจ้าข้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๔๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  (ท้าวสักกะตรัสว่า)<br>
  [๑๖๖๖] นางผู้งามทั่วทั้งสรรพางค์กาย<br>
  พร ๑๐ ประการใด ที่เราได้ให้เธอ<br>
  เธอจักได้พรเหล่านั้นทั้งหมด<br>
  ในแคว้นของพระเจ้ากรุงสีพี<br>
  [๑๖๖๗] ท้าววาสวมฆวานสุชัมบดีเทวราช<br>
  ครั้นตรัสพระดำรัสนี้ จึงโปรดประทานพร<br>
  แก่พระนางผุสดีแล้วทรงอนุโมทนา<br>
  กัณฑ์ทศพร จบ</p>
<p> กัณฑ์หิมพานต์<br>
  (พระศาสดาตรัสเนื้อความนี้ว่า)<br>
  พระนางผุสดีนั้น<br>
  จุติจากสวรรค์ชั้นดาวดึงส์นั้นแล้ว<br>
  มาบังเกิดในตระกูลกษัตริย์<br>
  ได้ทรงอยู่ร่วมกับพระเจ้าสัญชัยในกรุงเชตุดร<br>
  พระนางผุสดีทรงครรภ์ถ้วนทศมาสแล้ว<br>
  เมื่อทรงทำประทักษิณพระนคร<br>
  ได้ประสูติเราในท่ามกลางถนนของพวกพ่อค้า<br>
  ชื่อของเรามิได้เนื่องมาแต่พระมารดาและมิได้เกิดแต่พระบิดา<br>
  เราเกิดที่ถนนของพวกพ่อค้า<br>
  ฉะนั้น เราจึงชื่อว่า เวสสันดร<br>
  เมื่อเรายังเป็นเด็กเล็กเกิดได้ ๘ ขวบ<br>
  นั่งอยู่บนปราสาท คิดที่จะบริจาคทานว่า<br>
  เราพึงให้หทัย ดวงตา เนื้อ เลือด และร่างกาย<br>
  ถ้าว่าจะมีใครมาขอเรา เราก็ยินดีบริจาคให้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๔๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  เมื่อเราคิดจะบริจาคทานตามสภาพความเป็นจริง<br>
  ใจก็ไม่หวั่นไหวมุ่งมั่นอยู่ในกาลนั้น<br>
  เหมือนแผ่นดินมีภูเขาสิเนรุและหมู่ไม้เป็นเครื่องประดับ<br>
  (พระเวสสันดรตรัสกับพวกพราหมณ์ผู้มาทูลขอช้างว่า)<br>
  [๑๖๖๘] พวกพราหมณ์ผู้มีขนรักแร้ดก<br>
  และมีเล็บยาว มีขี้ฟันเขรอะ มีธุลีบนศีรษะ<br>
  เหยียดแขนข้างขวาออก จะขออะไรฉันหรือ<br>
  (พวกพราหมณ์กราบทูลว่า)<br>
  [๑๖๖๙] ข้าแต่สมมติเทพ ข้าพระองค์ทั้งหลายทูลขอรัตนะ<br>
  ที่เป็นเครื่องทำให้แคว้นของชาวกรุงสีพีเจริญ<br>
  ขอได้โปรดพระราชทานช้างตัวประเสริฐ<br>
  มีงาดุจงอนไถ มีกำลังสามารถเถิด<br>
  (พระเวสสันดรตรัสว่า)<br>
  [๑๖๗๐] เราจะให้ช้างพลายซับมันตัวประเสริฐ<br>
  ซึ่งเป็นช้างพาหนะอันสูงสุด<br>
  ที่พวกพราหมณ์ขอเรา เรามิได้หวั่นไหว<br>
  [๑๖๗๑] พระราชาผู้ทรงผดุงแคว้นให้เจริญแก่ชาวกรุงสีพี<br>
  มีพระทัยน้อมไปในการบริจาค<br>
  เสด็จลงจากคอช้าง ทรงให้ทานแก่พราหมณ์ทั้งหลาย<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๖๗๒] เมื่อพระเจ้ากรุงสีพีพระราชทานช้างตัวประเสริฐแล้ว<br>
  คราวนั้นความน่าสะพรึงกลัวขนพองสยองเกล้าก็ได้เกิดขึ้น<br>
  แผ่นดินก็กัมปนาทหวั่นไหว<br>
  [๑๖๗๓] เมื่อพระเวสสันดรพระราชทานช้างตัวประเสริฐแล้ว<br>
  คราวนั้นความน่าสะพรึงกลัวขนพองสยองเกล้าก็ได้เกิดขึ้น<br>
  ชาวพระนครก็กำเริบเสิบสาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๕๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  [๑๖๗๔] เมื่อพระเวสสันดรพระราชทานช้างตัวประเสริฐแล้ว<br>
  ชาวเมืองก็วุ่นวายสับสนเสียงดังเซ็งแซ่<br>
  เป็นที่น่าสะพรึงกลัวแผ่กระจายไปมากมาย<br>
  พระนครก็ปั่นป่วน เมื่อพระเวสสันดร<br>
  ผู้ทรงผดุงรัฐให้เจริญแก่ชาวกรุงสีพี<br>
  ได้พระราชทานช้างตัวประเสริฐแล้ว<br>
  เสียงอื้ออึงอันน่าสะพรึงกลัวเป็นอันมากก็เป็นไปในนครนั้น<br>
  (พระศาสดาตรัสว่า)<br>
  [๑๖๗๕] พวกคนผู้มีชื่อเสียง พระราชบุตร<br>
  แพศย์ ชาวนา พราหมณ์<br>
  กองพลช้าง กองพลม้า กองพลรถ กองพลราบ<br>
  [๑๖๗๖] ชาวนิคมและชาวกรุงสีพีทั้งมวลมาประชุมพร้อมกัน<br>
  ชนเหล่านั้นเห็นพวกพราหมณ์นำพญาช้างไป<br>
  จึงกราบทูลแด่พระเจ้ากรุงสญชัยให้ทรงทราบว่า<br>
  [๑๖๗๗] ข้าแต่สมมติเทพ<br>
  แคว้นของพระองค์ถูกกำจัดแล้ว<br>
  เพราะเหตุไร พระเวสสันดรพระโอรสของพระองค์<br>
  จึงพระราชทานช้างตัวประเสริฐของเราทั้งหลาย<br>
  ที่ชาวแคว้นบูชา<br>
  [๑๖๗๘] ทำไม พระเวสสันดรจึงได้พระราชทาน<br>
  พญากุญชรของเราทั้งหลายตัวมีงาดุจงอนไถ<br>
  แกล้วกล้าสามารถ รู้จักเขตแห่งการรบทั้งปวง<br>
  เผือกผ่องประเสริฐสุด<br>
  [๑๖๗๙] คลุมด้วยผ้ากัมพลเหลือง ซับมัน อาจย่ำยีศัตรูได้<br>
  มีงาน่าชอบใจ เผือกผ่องดังภูเขาไกรลาส<br>
  พร้อมทั้งพัดวาลวีชนี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๕๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  [๑๖๘๐] ทำไม พระเวสสันดรจึงได้พระราชทาน<br>
  พญาช้างราชพาหนะซึ่งเป็นยานชั้นเลิศ<br>
  เป็นทรัพย์อย่างประเสริฐ พร้อมทั้งฉัตรขาว เครื่องลาด<br>
  หมอช้าง และคนเลี้ยงช้างแก่พวกพราหมณ์<br>
  [๑๖๘๑] พระเวสสันดรนั้นควรจะพระราชทาน<br>
  ข้าว น้ำ ผ้านุ่งห่ม และที่นั่งที่นอน<br>
  ทานเช่นนี้แหละเหมาะสม ทานนั้นแหละสมควรแก่พราหมณ์<br>
  [๑๖๘๒] ข้าแต่พระเจ้ากรุงสญชัย ทำไม พระเวสสันดรพระโอรส<br>
  ผู้เป็นพระราชาโดยสืบพระราชวงศ์ของพระองค์นี้<br>
  ผู้ผดุงรัฐให้เจริญแก่ชาวกรุงสีพีจึงพระราชทานพญาคชสารไป<br>
  [๑๖๘๓] ถ้าพระองค์จักไม่ทรงทำตามคำนี้ของชาวกรุงสีพี<br>
  ชาวกรุงสีพีเห็นทีจักยึดอำนาจพระองค์<br>
  พร้อมทั้งพระโอรสไว้ในเงื้อมมือ<br>
  (พระเจ้าสัญชัยตรัสว่า)<br>
  [๑๖๘๔] ถึงชนบทจะไม่มี และแม้แคว้นจะพินาศไปก็ตามเถิด<br>
  เราจะไม่พึงเนรเทศพระราชบุตรผู้ไม่มีโทษ<br>
  ออกไปจากแคว้นของตนตามคำของชาวกรุงสีพี<br>
  เพราะพระราชบุตรเกิดจากอกของเรา<br>
  [๑๖๘๕] ถึงชนบทจะไม่มี และแม้แคว้นจะพินาศไปก็ตามเถิด<br>
  เราจะไม่พึงเนรเทศพระราชบุตรผู้ไม่มีโทษ<br>
  ออกไปจากแคว้นของตนตามคำของชาวกรุงสีพี<br>
  เพราะพระราชบุตรเกิดแต่ตัวของเรา<br>
  [๑๖๘๖] อนึ่ง เราจะไม่พึงประทุษร้ายในพระราชบุตรนั้น<br>
  เพราะเธอเป็นผู้มีศีลและวัตรอันประเสริฐ<br>
  แม้คำติเตียนจะพึงมีแก่เรา และเราจะพึงประสบบาปเป็นอันมาก<br>
  เราจะให้ประหารพระเวสสันดรโอรสของเราด้วยศัสตราได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๕๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  (ชาวเมืองกราบทูลว่า)<br>
  [๑๖๘๗] พระองค์อย่าได้รับสั่งให้ประหารพระเวสสันดรนั้น<br>
  ด้วยท่อนไม้หรือด้วยศัสตรา<br>
  พระเวสสันดรนั้นไม่ควรแก่เครื่องจองจำ<br>
  แต่จงทรงขับไล่พระเวสสันดรนั้น<br>
  จากแคว้นไปอยู่ที่เขาวงกตเถิด<br>
  (พระเจ้าสัญชัยตรัสว่า)<br>
  [๑๖๘๘] ถ้าความพอใจของชาวกรุงสีพีเป็นเช่นนี้ เราก็ไม่ขัด<br>
  ขอเธอจงอยู่และบริโภคกามทั้งหลายตลอดคืนนี้<br>
  [๑๖๘๙] ต่อจากนั้น เมื่อราตรีสว่างแล้ว ดวงอาทิตย์ขึ้นแล้ว<br>
  ชาวกรุงสีพีจงพร้อมเพรียงกันขับไล่เธอเสียจากแคว้นเถิด<br>
  [๑๖๙๐] นายนักการ ท่านจงลุกขึ้นรีบไปทูลพระเวสสันดรว่า<br>
  ขอเดชะ ชาวกรุงสีพี ชาวนิคม<br>
  พากันโกรธเคืองพระองค์ มาชุมนุมกันแล้ว<br>
  [๑๖๙๑] พวกคนผู้มีชื่อเสียง พระราชบุตร แพศย์ พราหมณ์<br>
  กองพลช้าง กองพลม้า กองพลรถ กองพลราบ<br>
  ทั้งชาวนิคมและชาวกรุงสีพีทั้งมวลก็มาประชุมพร้อมกันแล้ว<br>
  [๑๖๙๒] เมื่อสิ้นราตรีนี้แล้ว ดวงอาทิตย์ขึ้นแล้ว<br>
  ชาวกรุงสีพีจะชุมนุมกันขับไล่พระองค์ออกไปจากแคว้น<br>
  [๑๖๙๓] นายนักการนั้น เมื่อได้รับพระราชดำรัสสั่ง<br>
  จึงรีบสวมสอดเครื่องประดับมือ<br>
  นุ่งห่มเรียบร้อย ประพรมด้วยจุรณแก่นจันทน์<br>
  [๑๖๙๔] สระศีรษะในน้ำ สวมกุณฑลแก้วมณีแล้ว<br>
  รีบเข้าไปตำหนักอันน่ารื่นรมย์<br>
  ซึ่งเป็นพระราชนิเวศน์ของพระเวสสันดร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๕๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  [๑๖๙๕] ได้เห็นพระเวสสันดรราชกุมาร<br>
  ซึ่งกำลังทรงพระสำราญรื่นรมย์อยู่<br>
  ในพระราชวังของพระองค์ซึ่งแน่นขนัดไปด้วยหมู่อำมาตย์<br>
  ปานประหนึ่งท้าววาสวะแห่งสวรรค์ชั้นไตรทศ<br>
  [๑๖๙๖] นายนักการนั้นครั้นรีบไปในพระราชนิเวศน์นั้นแล้ว<br>
  จึงได้กราบทูลพระเวสสันดรว่า ข้าแต่พระองค์ผู้จอมทัพ<br>
  ข้าพระองค์จะกราบทูลความทุกข์แด่พระองค์<br>
  ขอพระองค์อย่าได้ทรงกริ้วข้าพระองค์เลย<br>
  [๑๖๙๗] นายนักการนั้นถวายบังคมแล้วพลางร้องไห้คร่ำครวญ<br>
  กราบทูลพระราชาว่า ข้าแต่มหาราช<br>
  พระองค์ทรงชุบเลี้ยงข้าพระองค์<br>
  ทรงนำมาซึ่งรสที่น่าใคร่ทุกอย่าง<br>
  [๑๖๙๘] ข้าพระบาทจะกราบทูลแด่พระองค์<br>
  เมื่อข้าพระองค์กราบทูลข่าวสาส์นเรื่องทุกข์ร้อนนั้นแล้ว<br>
  ขอพระองค์จงทรงยังข้าพระองค์ให้เบาใจด้วยเกิด<br>
  ขอเดชะ ชาวกรุงสีพีและชาวนิคมโกรธเคืองพระองค์<br>
  มาชุมนุมกันแล้ว<br>
  [๑๖๙๙] พวกคนผู้มีชื่อเสียง พระราชบุตร แพศย์ พราหมณ์<br>
  กองพลช้าง กองพลม้า กองพลรถ กองพลราบ<br>
  ทั้งชาวนิคมและชาวกรุงสีพีทั้งมวลล้วนมาประชุมกัน<br>
  [๑๗๐๐] เมื่อสิ้นราตรีนี้แล้ว ดวงอาทิตย์ขึ้นแล้ว<br>
  ชาวกรุงสีพีจะชุมนุมกันขับไล่พระองค์ออกไปจากแคว้น<br>
  (พระเวสสันดรตรัสถามว่า)<br>
  [๑๗๐๑] นายนักการ เพราะเหตุไร ชาวกรุงสีพีจึงโกรธเคืองเรา<br>
  ขอท่านจงบอกความชั่วที่เรามองไม่เห็น<br>
  ทำไม พวกเขาจึงจะขับไล่เรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๕๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  (นายนักการกราบทูลว่า)<br>
  [๑๗๐๒] พวกคนผู้มีชื่อเสียง พระราชบุตร แพศย์ พราหมณ์<br>
  กองพลช้าง กองพลม้า กองพลรถ กองพลราบ<br>
  ต่างพากันติเตียน เพราะพระองค์พระราชทานพญาช้าง<br>
  เหตุนั้น พวกเขาจึงจะขับไล่พระองค์<br>
  (พระเวสสันดรตรัสว่า)<br>
  [๑๗๐๓] เราจะให้หทัย ให้จักษุ เงิน ทอง แก้วมุกดา แก้วไพฑูรย์<br>
  หรือแก้วมณีซึ่งเป็นทรัพย์ภายนอกของเราก็จะเป็นไรไป<br>
  [๑๗๐๔] เมื่อยาจกมาถึง เราเห็นแล้วจะพึงให้แขนขวาแขนซ้าย<br>
  ก็ไม่หวั่นไหวเลย ใจของเรายินดีในการให้<br>
  [๑๗๐๕] ถึงชาวกรุงสีพีทั้งมวลจะขับไล่เราหรือจะเข่นฆ่าเรา<br>
  หรือตัดเราให้เป็น ๗ ท่อนก็ตามเถิด<br>
  เราจะไม่งดการให้เลย<br>
  [๑๗๐๖] ชาวกรุงสีพีและชาวนิคมประชุมพร้อมกันกล่าวอย่างนี้ว่า<br>
  พระเวสสันดรผู้มีวัตรอันงามจงเสด็จไป<br>
  สู่อารัญชรคีรีทางฝั่งแม่น้ำโกนติมารา<br>
  ตามทางที่พระราชาผู้ถูกขับไล่เสด็จออกไปนั้นเถิด<br>
  (พระเวสสันดรตรัสว่า)<br>
  [๑๗๐๗] เรานั้นจักไปตามทางที่พระราชาผู้มีโทษเสด็จไป<br>
  ขอให้ท่านทั้งหลายจงงดโทษแก่เราคืนหนึ่งและวันหนึ่ง<br>
  พอให้เราได้ให้ทานก่อนเถิด<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๗๐๘] พระราชาตรัสตักเตือนพระนางมัทรี<br>
  ผู้มีความงามทั่วสรรพางค์กายว่า<br>
  ทรัพย์อย่างใดอย่างหนึ่งที่ได้ให้แก่พระนาง<br>
  และสิ่งของที่ควรสงวนอันเป็นของพระนาง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๕๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  [๑๗๐๙] คือ เงิน ทอง แก้วมุกดา หรือแก้วไพฑูรย์มีอยู่เป็นอันมาก<br>
  และทรัพย์ฝ่ายบิดาของพระนางเอง ควรเก็บไว้ทั้งหมด<br>
  [๑๗๑๐] พระนางมัทรีราชบุตรีผู้มีความงามทั่วสรรพางค์กาย<br>
  ได้ทูลถามพระเวสสันดรนั้นว่า ข้าแต่สมมติเทพ<br>
  หม่อมฉันจะเก็บไว้ที่ไหน หม่อมฉันได้ทูลถามพระองค์แล้ว<br>
  ขอได้โปรดตรัสบอกเนื้อความนั้นเถิด<br>
  (พระเวสสันดรตรัสว่า)<br>
  [๑๗๑๑] มัทรี เธอพึงให้ทานในท่านผู้มีศีลทั้งหลายตามสมควรเถิด<br>
  เพราะที่พึ่งอย่างอื่นของสัตว์ทั้งปวงยิ่งไปกว่าทานไม่มี<br>
  [๑๗๑๒] มัทรี เธอพึงเอาใจใส่ในลูกทั้งหลาย<br>
  พึงเอาใจใส่ในแม่ผัวและพ่อผัว<br>
  อนึ่ง ผู้ใดพึงตกลงปลงใจว่าจะเป็นพระสวามีของเธอ<br>
  ก็พึงบำรุงผู้นั้นโดยความเคารพ<br>
  [๑๗๑๓] ถ้าไม่มีผู้ใดตกลงปลงใจเป็นพระสวามีของเธอ<br>
  เพราะเธอกับพี่จะต้องพลัดพรากจากกัน<br>
  เธอก็จงแสวงหาผู้อื่นมาเป็นพระสวามีเถิด<br>
  อย่าลำบากเพราะขาดเราเลย<br>
  [๑๗๑๔] เพราะเราจะไปสู่ป่าที่น่าสะพรึงกลัวอันประกอบไปด้วยสัตว์ร้าย<br>
  เมื่อเราคนเดียวอยู่ในป่าใหญ่ ชีวิตก็น่าสงสัย<br>
  [๑๗๑๕] พระนางมัทรีราชบุตรีผู้มีความงามทั่วสรรพางค์กาย<br>
  ได้ทูลถามพระเวสสันดรนั้นว่า ทำไมพระองค์<br>
  จึงตรัสเรื่องที่ไม่เป็นจริง ทำไมจึงตรัสเรื่องไม่ดี<br>
  [๑๗๑๖] ข้าแต่มหาราชผู้เป็นกษัตริย์<br>
  การที่พระองค์จะพึงเสด็จไปตามลำพังนี้มิใช่ธรรม<br>
  แม้หม่อมฉันก็จะตามเสด็จไปตามทางที่พระองค์เสด็จไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๕๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  [๑๗๑๗] ความตายร่วมกับพระองค์<br>
  หรือการมีชีวิตอยู่เว้นจากพระองค์<br>
  ความตายร่วมกับพระองค์นั้นเท่านั้นประเสริฐกว่า<br>
  การมีชีวิตอยู่เว้นจากพระองค์จะประเสริฐอะไร<br>
  [๑๗๑๘] การก่อไฟให้ลุกโพลงมีเปลวเป็นอันเดียวกัน<br>
  แล้วจึงตายในไฟที่ลุกโพลงนั้นประเสริฐกว่า<br>
  การมีชีวิตอยู่เว้นจากพระองค์จะประเสริฐอะไร<br>
  [๑๗๑๙] ช้างพังติดตามพญาช้างผู้ได้รับการฝึกอยู่ในป่า<br>
  เที่ยวไปตามซอกเขาเสมอบ้าง ไม่เสมอบ้างฉันใด<br>
  [๑๗๒๐] หม่อมฉันจะพาลูกทั้งหลายติดตามพระองค์ไปข้างหลังฉันนั้น<br>
  หม่อมฉันจักเป็นผู้เลี้ยงง่ายสำหรับพระองค์<br>
  จักไม่เป็นผู้เลี้ยงยากสำหรับพระองค์<br>
  [๑๗๒๑] เมื่อพระองค์ทอดพระเนตรเห็นพระกุมารเหล่านี้<br>
  ส่งเสียงไพเราะ พูดจาน่ารัก นั่งอยู่ที่พุ่มไม้ในป่า<br>
  จักไม่ทรงระลึกถึงราชสมบัติ<br>
  [๑๗๒๒] เมื่อพระองค์ทอดพระเนตรเห็นพระกุมารเหล่านี้<br>
  ส่งเสียงไพเราะ พูดจาน่ารัก กำลังเล่นอยู่ที่พุ่มไม้ในป่า<br>
  จักไม่ทรงระลึกถึงราชสมบัติ<br>
  [๑๗๒๓] เมื่อพระองค์ทอดพระเนตรเห็นพระกุมารเหล่านี้<br>
  ส่งเสียงไพเราะ พูดจาน่ารัก อยู่ที่อาศรมอันน่ารื่นรมย์<br>
  จักไม่ทรงระลึกถึงราชสมบัติ<br>
  [๑๗๒๔] เมื่อพระองค์ทอดพระเนตรเห็นพระกุมารเหล่านี้<br>
  ส่งเสียงไพเราะ พูดจาน่ารัก เล่นอยู่ที่อาศรมอันน่ารื่นรมย์<br>
  จักไม่ทรงระลึกถึงราชสมบัติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๕๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  [๑๗๒๕] เมื่อพระองค์ทอดพระเนตรเห็นพระกุมารเหล่านี้<br>
  ผู้ทัดทรงมาลาประดับองค์อยู่ที่อาศรมรมณียสถาน<br>
  จักไม่ทรงระลึกถึงราชสมบัติ<br>
  [๑๗๒๖] เมื่อพระองค์ทอดพระเนตรเห็นพระกุมารเหล่านี้<br>
  ผู้ทัดทรงมาลาประดับองค์เล่นเพลิดเพลินอยู่<br>
  ในอาศรมอันน่ารื่นรมย์<br>
  จักไม่ทรงระลึกถึงราชสมบัติ<br>
  [๑๗๒๗] เมื่อใด พระองค์ได้ทอดพระเนตรเห็นพระกุมารเหล่านี้<br>
  ทัดทรงมาลาอยู่ในอาศรมอันน่ารื่นรมย์<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๒๘] เมื่อใด พระองค์ได้ทอดพระเนตรเห็นพระกุมารทั้งหลาย<br>
  ทัดทรงมาลา กำลังฟ้อนรำ<br>
  เล่นเพลิดเพลินอยู่ในอาศรมอันน่ารื่นรมย์<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๒๙] เมื่อใด พระองค์ได้ทอดพระเนตรเห็นช้างพลาย<br>
  มีวัยล่วงได้ ๖๐ ปี กำลังเที่ยวไปในป่าตามลำพัง<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๓๐] เมื่อใด พระองค์ได้ทอดพระเนตรเห็นช้างพลาย<br>
  มีวัยล่วงได้ ๖๐ ปี กำลังเที่ยวไปทั้งในเวลาเย็นเวลาเช้า<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๓๑] เมื่อใด ช้างพลายมีวัยล่วงได้ ๖๐ ปี<br>
  เดินนำหน้าโขลงช้างพังไป ส่งเสียงร้องดังกึกก้อง<br>
  พระองค์ได้ทรงสดับเสียงร้องของช้างที่บันลือลั่นอยู่นั้น<br>
  เมื่อนั้น ก็จักไม่ทรงระลึกถึงราชสมบัติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๕๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์หิมพานต์<br>
  [๑๗๓๒] เมื่อใด พระองค์ผู้ให้สิ่งที่น่าพอใจ<br>
  ได้ทอดพระเนตรเห็นลำเนาไพรสองข้าง<br>
  แห่งทางอันเกลื่อนกล่นไปด้วยเนื้อร้าย<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๓๓] พระองค์ครั้นได้ทอดพระเนตรเห็นเนื้อที่เดินมาเป็นฝูง<br>
  ฝูงละ ๕ ตัวในเวลาเย็นและได้ทอดพระเนตรเห็นพวกกินนร<br>
  กำลังฟ้อนรำอยู่ ก็จักไม่ทรงระลึกถึงราชสมบัติ<br>
  [๑๗๓๔] เมื่อใด พระองค์ได้ทรงสดับเสียงกระเซ็นของแม่น้ำ<br>
  ที่กำลังหลั่งไหลอยู่ และเสียงเพลงขับกล่อมของพวกกินนร<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๓๕] เมื่อใด พระองค์ได้ทรงสดับเสียงร้องของนกเค้า<br>
  ที่บินเที่ยวไปตามซอกเขา<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๓๖] เมื่อใด พระองค์ได้ทรงสดับเสียงร้องของเหล่าสัตว์ร้าย<br>
  คือ ราชสีห์ เสือโคร่ง แรด และวัวลาน<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๓๗] เมื่อใด พระองค์ได้ทอดพระเนตรเห็นนกยูง<br>
  ซึ่งล้อมสะพรั่งไปด้วยนางนกยูงทั้งหลาย<br>
  กำลังรำแพนหางจับอยู่บนยอดเขา<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๓๘] เมื่อใด พระองค์ได้ทอดพระเนตรเห็นนกยูง<br>
  ที่มีขนปีกงามตระการตา ซึ่งกำลังรำแพนหางอยู่<br>
  ล้อมสะพรั่งไปด้วยนางนกยูงทั้งหลาย<br>
  เมื่อนั้น ก็จักไม่ทรงระลึกถึงราชสมบัติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๕๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๗๓๙] เมื่อใด พระองค์ได้ทอดพระเนตรเห็นนกยูงตัวมีคอสีเขียว<br>
  มีหงอนงามล้อมสะพรั่งไปด้วยนางนกยูงทั้งหลายฟ้อนรำอยู่<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๔๐] เมื่อใด พระองค์ได้ทอดพระเนตรเห็นต้นไม้ทั้งหลาย<br>
  มีดอกเบ่งบาน กลิ่นหอมอบอวลในฤดูเหมันต์<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๔๑] เมื่อใด พระองค์ได้ทอดพระเนตรเห็นพื้นดิน<br>
  อันดารดาษไปด้วยแมลงค่อมทอง<br>
  มีสีเขียวสดชะอุ่มในเดือนท้ายฤดูเหมันต์<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๔๒] เมื่อใด พระองค์ได้ทอดพระเนตรเห็นต้นไม้ทั้งหลาย<br>
  มีดอกบานสะพรั่ง คือ อัญชันเขียวที่กำลังผลิยอดอ่อน<br>
  ต้นโลท และบัวบกที่มีดอกบานสะพรั่ง<br>
  มีกลิ่นหอมอบอวลไปในฤดูเหมันต์<br>
  เมื่อนั้น ก็จักไม่ทรงระลึกถึงราชสมบัติ<br>
  [๑๗๔๓] เมื่อใด พระองค์ได้ทอดพระเนตรเห็นหมู่ไม้<br>
  มีดอกบานสะพรั่ง และปทุมชาติ<br>
  มีดอกร่วงหล่นลงในเดือนท้ายฤดูเหมันต์<br>
  เมื่อนั้น ก็จักไม่ทรงระลึกถึงราชสมบัติ<br>
  กัณฑ์หิมพานต์ จบ</p>
<p> กัณฑ์ทานกัณฑ์<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๗๔๔] พระนางผุสดีราชบุตรีผู้ทรงยศได้ทรงสดับคำ<br>
  ที่พระโอรสและพระสุณิสาพร่ำสนทนากัน<br>
  ทรงคร่ำครวญว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๖๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๗๔๕] เรากินยาพิษตายเสียดีกว่า<br>
  เรากระโดดเหวตายเสียดีกว่า<br>
  เราเอาเชือกผูกคอตายเสียดีกว่า<br>
  เพราะเหตุไร ชาวกรุงสีพีจึงจะให้ขับไล่ลูกเวสสันดรผู้ไม่มีโทษเล่า<br>
  [๑๗๔๖] เพราะเหตุไร ชาวกรุงสีพีจึงจะให้ขับไล่ลูกเวสสันดร<br>
  ผู้ไม่มีโทษ ผู้ปราดเปรื่อง<br>
  เป็นทานบดี ควรแก่การขอ ไม่ตระหนี่<br>
  ผู้ที่พระราชาทุก ๆ ประเทศบูชา มีเกียรติยศ<br>
  [๑๗๔๗] เพราะเหตุไร ชาวกรุงสีพีจึงจะให้ขับไล่ลูกเวสสันดร<br>
  ผู้ไม่มีโทษ ผู้เลี้ยงดูมารดาบิดา<br>
  ประพฤติถ่อมตนต่อผู้ใหญ่ในตระกูล<br>
  [๑๗๔๘] เพราะเหตุไร ชาวกรุงสีพีจึงจะให้ขับไล่ลูกเวสสันดร<br>
  ผู้ไม่มีโทษ ผู้เกื้อกูลแก่พระราชา พระเทวี<br>
  พระญาติทั้งหลาย มิตรสหายทั้งหลาย และทั่วทั้งแคว้น<br>
  [๑๗๔๙] ชาวกรุงสีพีจะให้ขับไล่ลูกผู้ไม่มีโทษ<br>
  แคว้นของพระองค์ก็จะเป็นเหมือนรังผึ้งที่ตัวแมลงผึ้งหนีจากไป<br>
  และเหมือนผลมะม่วงสุกที่ร่วงหล่นลงบนดิน<br>
  [๑๗๕๐] พระเจ้าแผ่นดินผู้อันพวกอำมาตย์ทอดทิ้งแล้ว<br>
  จักทรงลำบากอยู่ตามลำพัง<br>
  เหมือนหงส์มีขนปีกสิ้นแล้ว<br>
  ลำบากอยู่ในเปือกตมที่ไม่มีน้ำ<br>
  [๑๗๕๑] ข้าแต่มหาราช เพราะฉะนั้น<br>
  หม่อมฉันจึงขอกราบทูลพระองค์ว่า<br>
  ประโยชน์อย่าได้ล่วงเลยพระองค์ไปเสีย<br>
  ขอพระองค์อย่าได้ทรงขับไล่ลูกผู้ไม่มีโทษนั้น<br>
  ตามคำของชาวกรุงสีพีเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๖๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  (พระเจ้าสญชัยตรัสว่า)<br>
  [๑๗๕๒] เราย่อมทำความยำเกรงต่อธรรม<br>
  เราจึงขับไล่ลูกของตนผู้เป็นธงชัยของชาวกรุงสีพี<br>
  ถึงแม้ลูกจะเป็นที่รักยิ่งกว่าชีวิตของเราเอง<br>
  (พระนางผุสดีทรงคร่ำครวญว่า)<br>
  [๑๗๕๓] เมื่อก่อน ยอดธงปลิวสะบัดตามเสด็จพระเวสสันดร<br>
  เหมือนดอกกรรณิการ์บานสะพรั่ง<br>
  วันนี้ เธอจักเสด็จไปองค์เดียวเท่านั้น<br>
  [๑๗๕๔] เมื่อก่อน ยอดธงปลิวสะบัดตามเสด็จพระเวสสันดร<br>
  เหมือนสวนดอกกรรณิการ์ที่บานสะพรั่ง<br>
  วันนี้ เธอจักเสด็จไปองค์เดียวเท่านั้น<br>
  [๑๗๕๕] เมื่อก่อน กองทหารเคยตามเสด็จพระเวสสันดร<br>
  เหมือนดอกกรรณิการ์ที่บานสะพรั่ง<br>
  วันนี้ เธอจักเสด็จไปองค์เดียวเท่านั้น<br>
  [๑๗๕๖] เมื่อก่อน กองทหารเคยตามเสด็จพระเวสสันดร<br>
  เหมือนสวนดอกกรรณิการ์ที่บานสะพรั่ง<br>
  วันนี้ เธอจักเสด็จไปองค์เดียวเท่านั้น<br>
  [๑๗๕๗] เมื่อก่อน กองทหารเคยแต่งเครื่องแบบ<br>
  ผ้ากัมพลเหลืองจากแคว้นคันธาระ<br>
  ทอแสงแวววับเหมือนแมลงค่อมทอง<br>
  เคยตามเสด็จพระเวสสันดร<br>
  วันนี้ เธอจักเสด็จไปองค์เดียวเท่านั้น<br>
  [๑๗๕๘] เมื่อก่อน พระเวสสันดรเคยเสด็จไป<br>
  ด้วยช้างพระที่นั่ง วอ และราชรถทรง ทำไมเล่า<br>
  วันนี้ จะเสด็จไปด้วยพระบาท<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๖๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๗๕๙] เมื่อก่อน พระเวสสันดรเคยลูบไล้องค์ด้วยจุรณแก่นจันทน์<br>
  ตื่นอยู่ด้วยการฟ้อนรำขับร้อง ทำไมเล่า<br>
  วันนี้ จักทรงหนังเสืออันหยาบแข็งและหาบบริขารไป<br>
  [๑๗๖๐] เพราะเหตุไร กองทหารจึงไม่ขนเอาผ้า<br>
  ที่ย้อมด้วยน้ำฝาดและหนังเสือ<br>
  ติดตามพระเวสสันดรผู้เสด็จไปในป่าใหญ่เล่า<br>
  พระเวสสันดรจึงจะไม่ต้องนุ่งห่มผ้าคากรอง<br>
  [๑๗๖๑] พวกคนที่เป็นเจ้าทรงผนวช<br>
  จะทรงครองผ้าคากรองได้อย่างไรหนอ<br>
  แม่มัทรีจักนุ่งห่มผ้าคากรองได้อย่างไร<br>
  [๑๗๖๒] พระนางมัทรีเคยใช้แต่ผ้าแคว้นกาสี<br>
  แคว้นโขมะ และแคว้นโกทุมพร<br>
  แล้วมาใช้ผ้าคากรองจักทำได้อย่างไร<br>
  [๑๗๖๓] พระนางมัทรีนั้นเคยไปด้วยยาน คานหาม วอ และรถ<br>
  วันนี้ จะเดินเท้าไปตามทางได้อย่างไร<br>
  [๑๗๖๔] พระนางมัทรีผู้มีสิริโฉม มีฝ่ามืออันอ่อนนุ่ม<br>
  มีความเป็นอยู่อย่างมีความสุข<br>
  วันนี้ จะเดินเท้าไปตามทางได้อย่างไร<br>
  [๑๗๖๕] พระนางมัทรีผู้มีฝ่าเท้าอันอ่อนนุ่ม<br>
  มีความเป็นอยู่อย่างมีความสุข<br>
  เดินไปอย่างลำบากด้วยรองเท้าทอง<br>
  วันนี้ จะเดินเท้าไปตามทางได้อย่างไร<br>
  [๑๗๖๖] พระนางมัทรีผู้ทัดทรงมาลา<br>
  เดินนำหน้านางข้าหลวงเป็นพัน<br>
  วันนี้ จะเดินไปป่าคนเดียวได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๖๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๗๖๗] พระนางมัทรีเมื่อก่อนได้ยินเสียงสุนัขเห่าหอน<br>
  ก็สะดุ้งหวาดกลัวประจำ<br>
  วันนี้ จะเดินไปป่าได้อย่างไร<br>
  [๑๗๖๘] พระนางมัทรีผู้ได้ยินเสียงนกเค้าแมว นกฮูกร้องครวญคราง<br>
  ก็หวาดกลัวตัวสั่นเหมือนนางวารุณี๑<br>
  วันนี้ จะเดินไปป่าได้อย่างไร<br>
  [๑๗๖๙] หม่อมฉันกลับมายังนิเวศน์อันว่างเปล่านี้แล้ว<br>
  ก็จักระทมทุกข์ตลอดกาลนานเป็นแน่แท้<br>
  เหมือนแม่นกที่ลูกถูกฆ่าเห็นแต่รังอันว่างเปล่า<br>
  [๑๗๗๐] เมื่อหม่อมฉันไม่เห็นลูกรักทั้งหลาย<br>
  ก็จักผอมเหลืองลง<br>
  เหมือนแม่นกที่ลูกถูกฆ่าเห็นแต่รังอันว่างเปล่า<br>
  [๑๗๗๑] เมื่อหม่อมฉันไม่เห็นลูกรักทั้งหลาย<br>
  ก็จักวิ่งพล่านไปตามที่นั้น ๆ<br>
  เหมือนแม่นกที่ลูกถูกฆ่าเห็นแต่รังอันว่างเปล่า<br>
  [๑๗๗๒] หม่อมฉันมายังนิเวศน์อันว่างเปล่านี้แล้ว<br>
  ก็จักระทมทุกข์สิ้นกาลนาน<br>
  เหมือนแม่นกออกที่ลูกถูกฆ่าเห็นแต่รังอันว่างเปล่า<br>
  [๑๗๗๓] เมื่อหม่อมฉันไม่เห็นลูกรักทั้งหลาย<br>
  ก็จักผอมเหลืองเป็นแน่แท้<br>
  เหมือนแม่นกออกที่ลูกถูกฆ่าเห็นแต่รังอันว่างเปล่า<br>
  [๑๗๗๔] เมื่อหม่อมฉันไม่เห็นลูกรักทั้งหลาย<br>
  ก็จักวิ่งพล่านไปตามที่นั้น ๆ<br>
  เหมือนแม่นกออกที่ลูกถูกฆ่าเห็นแต่รังอันว่างเปล่า<br><br>เชิงอรรถ :<br>
  ๑ นางวารุณี หมายถึงหญิงที่โดนผีสิง (ขุ.ชา.อ. ๑๐/๑๗๖๘/๓๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๖๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๗๗๕] หม่อมฉันกลับมายังนิเวศน์อันว่างเปล่านี้แล้ว<br>
  ก็จักระทมทุกข์ตลอดกาลนานเป็นแน่แท้<br>
  เหมือนแม่นกจักรพากซบเซาอยู่ในเปือกตมที่ไม่มีน้ำ<br>
  [๑๗๗๖] เมื่อหม่อมฉันไม่เห็นลูกรักทั้งหลาย<br>
  ก็จักผอมเหลืองเป็นแน่แท้<br>
  เหมือนแม่นกจักรพากซบเซาอยู่ในเปือกตมที่ไม่มีน้ำ<br>
  [๑๗๗๗] เมื่อหม่อมฉันไม่เห็นลูกรักทั้งหลาย<br>
  ก็จักวิ่งพล่านไปตามที่นั้น ๆ<br>
  เหมือนแม่นกจักรพากวิ่งพล่านอยู่ในเปือกตมที่ไม่มีน้ำ<br>
  [๑๗๗๘] เมื่อหม่อมฉันพร่ำเพ้ออยู่อย่างนี้<br>
  ถ้าพระองค์ยังทรงให้ขับไล่ลูกเวสสันดร<br>
  ผู้ไม่มีความผิดจากแว่นแคว้นไปสู่ป่า<br>
  หม่อมฉันเห็นจะละชีวิตแน่<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๗๗๙] พระสนมกำนัลในพระเจ้ากรุงสีพีถ้วนหน้า<br>
  ได้ยินคำรำพันของพระนางผุสดีแล้ว<br>
  ต่างพากันมาประชุมประคองแขนทั้งหลายขึ้นร่ำไห้<br>
  [๑๗๘๐] พระโอรสทั้งหลายและพระชายาในนิเวศน์<br>
  ของพระเวสสันดร ต่างก็นอนกันแสง<br>
  เหมือนหมู่ไม้รังที่ถูกพายุพัดล้มระเนระนาด<br>
  [๑๗๘๑] พระสนมกำนัลใน พระกุมาร แพศย์ และพราหมณ์ในนิเวศน์<br>
  ของพระเวสสันดร ต่างพากันประคองแขนทั้งหลายคร่ำครวญ<br>
  [๑๗๘๒] กองพลช้าง กองพลม้า กองพลรถ และกองพลราบ<br>
  ต่างก็พากันประคองแขนคร่ำครวญในนิเวศน์ของพระเวสสันดร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๖๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๗๘๓] ต่อจากนั้น เมื่อราตรีสว่างแล้ว ดวงอาทิตย์ขึ้นแล้ว<br>
  ต่อมาพระเวสสันดรก็เสด็จมาสู่โรงทาน<br>
  เพื่อทรงให้ทาน โดยรับสั่งว่า<br>
  [๑๗๘๔] พวกท่านจงให้ผ้าแก่ผู้ต้องการผ้า<br>
  ให้เหล้าแก่พวกนักเลงเหล้า<br>
  ให้โภชนะแก่พวกคนผู้ต้องการโภชนะโดยทั่วถึงกัน<br>
  [๑๗๘๕] และพวกท่านอย่าได้เบียดเบียนพวกวณิพกผู้มา ณ ที่นี้<br>
  จงเลี้ยงดูพวกเขาให้อิ่มหนำด้วยข้าวและน้ำ<br>
  พวกเขาได้รับการบูชาแล้ว ก็จงไปเถิด<br>
  [๑๗๘๖] คราวนั้น มีเสียงอึกทึกกึกก้องน่าสะพรึงกลัว<br>
  เป็นไปในพระนครนี้ว่า<br>
  ชาวกรุงสีพีขับไล่พระเวสสันดรนั้นเพราะทรงบริจาคทาน<br>
  ขอให้พระองค์ได้ทรงบริจาคทานต่อไปอีกเถิด<br>
  [๑๗๘๗] เมื่อพระมหาราชผู้ผดุงรัฐให้เจริญแก่ชาวกรุงสีพีจะเสด็จออก<br>
  วณิพกเหล่านั้นก็เป็นดังคนเมามีท่าทางอิดโรย<br>
  นั่งปรับทุกข์กันและกันว่า<br>
  [๑๗๘๘] ท่านผู้เจริญทั้งหลาย ชาวกรุงสีพีพากันขับไล่พระเวสสันดร<br>
  ผู้ไม่มีความผิดไปจากแคว้น<br>
  ก็เหมือนได้พากันตัดต้นไม้ที่มีผลต่าง ๆ<br>
  [๑๗๘๙] ท่านผู้เจริญทั้งหลาย ชาวกรุงสีพีพากันขับไล่พระเวสสันดร<br>
  ผู้ไม่มีความผิดไปจากแคว้น<br>
  ก็เหมือนได้พากันตัดต้นไม้ที่ให้สิ่งที่น่าต้องการทุกอย่าง<br>
  [๑๗๙๐] ท่านผู้เจริญทั้งหลาย ชาวกรุงสีพีพากันขับไล่พระเวสสันดร<br>
  ผู้ไม่มีความผิดไปจากแคว้น<br>
  ก็เหมือนได้พากันตัดต้นไม้ที่นำรสที่น่าต้องการทุกอย่างมาให้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๖๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๗๙๑] เมื่อพระมหาราชผู้ผดุงรัฐให้เจริญแก่ชาวกรุงสีพีจะเสด็จออก<br>
  ทั้งคนแก่ เด็ก และคนปานกลาง<br>
  ต่างพากันประคองแขนทั้งหลายร้องไห้คร่ำครวญ<br>
  [๑๗๙๒] เมื่อพระมหาราชผู้ผดุงรัฐให้เจริญแก่ชาวกรุงสีพีจะเสด็จออก<br>
  พวกทรงเจ้า พวกขันที สนมฝ่ายใน และโหรหลวง<br>
  ต่างพากันประคองแขนทั้งหลายร้องไห้คร่ำครวญ<br>
  [๑๗๙๓] เมื่อพระมหาราชผู้ผดุงรัฐให้เจริญแก่ชาวกรุงสีพีจะเสด็จออก<br>
  แม้หญิงทั้งหลายที่อยู่ในกรุงนั้นต่างก็พากันร้องไห้คร่ำครวญ<br>
  [๑๗๙๔] สมณะ พราหมณ์ และพวกวณิพกเหล่าอื่น<br>
  ต่างพากันประคองแขนทั้งหลายร้องไห้คร่ำครวญว่า<br>
  ท่านผู้เจริญทั้งหลาย ได้ยินว่า เป็นการไม่ยุติธรรมเลย<br>
  [๑๗๙๕] เพราะเหตุที่พระเวสสันดรกำลังบำเพ็ญทาน<br>
  อยู่ในพระราชวังของพระองค์<br>
  จะเสด็จออกไปจากแคว้นของพระองค์<br>
  เพราะคำของชาวกรุงสีพีเป็นเหตุ<br>
  [๑๗๙๖] พระเวสสันดรได้พระราชทานช้าง ๗๐๐ เชือก<br>
  ที่ประดับด้วยเครื่องอลังการทั้งปวง<br>
  อันมีสายรัดทองและสัปคับทอง<br>
  [๑๗๙๗] มีนายควาญช้างถือหอกซัดและขอ ขึ้นขี่คอประจำแล้ว<br>
  เสด็จออกจากแคว้นของพระองค์<br>
  [๑๗๙๘] พระเวสสันดรทรงพระราชทานม้า ๗๐๐ ตัว<br>
  ที่ประดับด้วยเครื่องอลังการทั้งปวง<br>
  เป็นม้าสินธพชาติอาชาไนย มีฝีเท้าเร็ว<br>
  [๑๗๙๙] มีนายสารถีถือทวนและธนู ขึ้นขี่ประจำแล้ว<br>
  เสด็จออกจากแคว้นของพระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๖๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๘๐๐] พระเวสสันดรทรงพระราชทานรถ ๗๐๐ คัน<br>
  ซึ่งผูกสอดเครื่องรบชักธงขึ้น<br>
  หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการทั้งปวง<br>
  [๑๘๐๑] มีนายสารถีสวมเกราะถือธนู ขึ้นขับขี่แล้ว<br>
  เสด็จออกจากแคว้นของพระองค์<br>
  [๑๘๐๒] พระเวสสันดรพระราชทานสตรี ๗๐๐ นาง<br>
  นั่งประจำในรถคันละนาง<br>
  สวมสอดด้วยสร้อยสังวาล ตบแต่งด้วยเครื่องทอง<br>
  [๑๘๐๓] มีเครื่องประดับ ผ้านุ่ง ผ้าห่ม<br>
  และประดับเครื่องอาภรณ์ล้วนแต่มีสีเหลือง<br>
  มีดวงตากว้าง ใบหน้ายิ้มแย้ม สะโพกงาม<br>
  เอวบางร่างน้อย แล้วเสด็จออกจากแคว้นของพระองค์<br>
  [๑๘๐๔] พระเวสสันดรพระราชทานแม่โคนม ๗๐๐ ตัว<br>
  พร้อมด้วยภาชนะเงินสำหรับรองรับน้ำนมทุก ๆ ตัวแล้ว<br>
  เสด็จออกจากแคว้นของพระองค์<br>
  [๑๘๐๕] พระเวสสันดรพระราชทานทาสี ๗๐๐ คน<br>
  และทาส ๗๐๐ คนแล้ว<br>
  จึงเสด็จออกจากแคว้นของพระองค์<br>
  [๑๘๐๖] พระเวสสันดรนี้พระราชทานช้าง ม้า รถ<br>
  และนารีที่ประดับตบแต่งแล้ว<br>
  จึงเสด็จออกจากแคว้นของพระองค์<br>
  [๑๘๐๗] ในสมัยนั้น ได้มีสิ่งที่น่าสะพรึงกลัวขนพองสยองเกล้า<br>
  เมื่อพระเวสสันดรพระราชทานมหาทานแล้ว<br>
  แผ่นดินก็สะท้านหวั่นไหว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๖๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๘๐๘] ในสมัยนั้น ได้มีสิ่งที่น่าสะพรึงกลัวขนพองสยองเกล้า<br>
  เมื่อพระเวสสันดรทรงประนมมือ<br>
  เสด็จออกจากแคว้นของพระองค์<br>
  [๑๘๐๙] คราวนั้น เสียงอึกทึกกึกก้องน่าสะพรึงกลัว<br>
  เป็นไปในพระนครนี้ว่า<br>
  ชาวกรุงสีพีขับไล่พระเวสสันดรนั้นเพราะบริจาคทาน<br>
  ขอให้พระองค์ได้ทรงบริจาคทานต่อไปอีกเถิด<br>
  [๑๘๑๐] เมื่อพระมหาราชผู้ผดุงรัฐให้เจริญแก่ชาวกรุงสีพีจะเสด็จออก<br>
  วณิพกเหล่านั้นก็เป็นดังคนเมามีท่าทางอิดโรย<br>
  นั่งปรับทุกข์กันและกัน<br>
  [๑๘๑๑] พระเวสสันดรกราบทูลพระเจ้ากรุงสญชัย<br>
  ผู้ประเสริฐ ผู้ทรงธรรมว่า<br>
  ขอเดชะ ขอพระองค์ทรงพระกรุณาโปรดเนรเทศข้าพระองค์เถิด<br>
  ข้าพระองค์จะไปยังเขาวงกต<br>
  [๑๘๑๒] ข้าแต่มหาราช สัตว์เหล่าใดเหล่าหนึ่งที่มีมาแล้ว<br>
  ที่จะมีมา และที่มีอยู่<br>
  สัตว์เหล่านั้นยังไม่อิ่มด้วยกามเลย<br>
  จะต้องพากันไปสู่สำนักของพญายม<br>
  [๑๘๑๓] ข้าพระองค์นั้นบำเพ็ญทานอยู่ในบุรีของตน<br>
  ยังชื่อว่าเบียดเบียนชาวเมืองของตน<br>
  จะต้องออกจากแคว้นของตนเพราะเหตุแห่งคำของชาวกรุงสีพี<br>
  [๑๘๑๔] หม่อมฉันจักต้องได้เสวยความคับแค้นนั้น ๆ ในป่า<br>
  อันเกลื่อนกล่นไปด้วยเนื้อร้าย<br>
  ซึ่งแรดและเสือเหลืองอยู่อาศัย<br>
  ข้าพระองค์จะบำเพ็ญบุญ<br>
  ขอพระองค์ประทับจมอยู่ในเปือกตมเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๖๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๘๑๕] ข้าแต่พระแม่เจ้า ขอพระแม่เจ้า<br>
  ได้ทรงโปรดอนุญาตหม่อมฉันเถิด หม่อมฉันพอใจการบวช<br>
  หม่อมฉันเมื่อบำเพ็ญทานอยู่ในบุรีของตน<br>
  ยังชื่อว่าเบียดเบียนชาวเมืองของตน<br>
  จะต้องออกจากแคว้นของตนเพราะเหตุแห่งคำของชาวกรุงสีพี<br>
  [๑๘๑๖] หม่อมฉันจักต้องได้เสวยความคับแค้นนั้น ๆ ในป่า<br>
  อันเกลื่อนกล่นไปด้วยเนื้อร้าย<br>
  ซึ่งแรดและเสือเหลืองอยู่อาศัย<br>
  หม่อมฉันจะบำเพ็ญบุญ<br>
  ขอพระองค์ประทับจมอยู่ในเปือกตมเถิด<br>
  (พระนางผุสดีตรัสว่า)<br>
  [๑๘๑๗] ลูกเอ๋ย แม่อนุญาตให้ลูก ขอการบวชของลูกจงสำเร็จ<br>
  ส่วนแม่มัทรีผู้มีโฉมงาม มีสะโพกผึ่งผาย เอวบางร่างน้อยนี้<br>
  จงอยู่กับลูก ๆ เถิด จักทำอะไรในป่าได้<br>
  (พระนางมัทรีกราบทูลว่า)<br>
  [๑๘๑๘] หม่อมฉันไม่ต้องการนำแม้ทาสีไปสู่ป่าโดยที่เธอไม่ปรารถนา<br>
  ถ้าเธอปรารถนา จะติดตามไปก็ตามใจ<br>
  ถ้าไม่ปรารถนาก็จงอยู่เถิด<br>
  [๑๘๑๙] ลำดับนั้น พระมหาราชเสด็จดำเนินไปทรงวิงวอนพระสุณิสาว่า<br>
  แม่มัทรี ผู้มีร่างกายอันชโลมจันทน์<br>
  เจ้าอย่าได้ทรงไว้ซึ่งความหมักหมมด้วยละอองธุลีเลย<br>
  [๑๘๒๐] แม่มัทรีเคยทรงผ้าแคว้นกาสี อย่าได้ทรงผ้าคากรองเลย<br>
  การอยู่ในป่าเป็นความลำบาก<br>
  แม่มัทรีผู้มีลักษณะงาม เจ้าอย่าได้ไปเลยนะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๗๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๘๒๑] พระนางมัทรีราชบุตรีผู้มีความงามทั่วสรรพางค์กาย<br>
  ได้กราบทูลพระสัสสุระนั้นว่า<br>
  ความสุขใดจะพึงมีแก่หม่อมฉันโดยเว้นจากพระเวสสันดร<br>
  หม่อมฉันไม่พึงปรารถนาความสุขนั้น<br>
  [๑๘๒๒] พระมหาราชผู้ผดุงรัฐให้เจริญแก่ชาวกรุงสีพี<br>
  ได้ตรัสกับพระนางมัทรีนั้นว่า<br>
  เชิญฟังก่อนแม่มัทรี สัตว์อันจะรบกวน<br>
  ยากที่จะอดทนได้ สัตว์เหล่าใดมีอยู่ในป่า<br>
  [๑๘๒๓] สัตว์เหล่านั้นเป็นอันมาก คือ เหลือบ ตั๊กแตน<br>
  ยุง และผึ้ง มันจะพึงเบียดเบียนเธอในป่านั้น<br>
  ความทุกข์อย่างยิ่งนั้นจะพึงมีแก่เธอ<br>
  [๑๘๒๔] เธอจะต้องได้พบสัตว์ที่น่ากลัวอื่นอีก<br>
  ที่อาศัยอยู่ใกล้แม่น้ำ เช่นงูเหลือม<br>
  สัตว์ที่ไม่มีพิษ แต่มีกำลังมาก<br>
  [๑๘๒๕] มันรัดมนุษย์ หรือแม้แต่เนื้อที่มาใกล้<br>
  ด้วยขนดแล้วนำมาสู่อำนาจของมัน<br>
  [๑๘๒๖] แม้เนื้อร้ายอื่น ๆ เช่นหมีดำ<br>
  คนที่มันได้เห็นแล้วหนีขึ้นต้นไม้ก็ไม่พ้น<br>
  [๑๘๒๗] ควายเปลี่ยวขวิดลับปลายเขาทั้งคู่ให้แหลม<br>
  เที่ยวไปอยู่ในถิ่นที่ใกล้ฝั่งแม่น้ำโสตุมพะ<br>
  [๑๘๒๘] แม่มัทรี เธอเปรียบเสมือนแม่โคนมรักลูก<br>
  เห็นฝูงเนื้อและโคถึกที่ท่องเที่ยวอยู่ในป่า จักทำอย่างไร<br>
  [๑๘๒๙] แม่มัทรี เธอได้เห็นลิงทะโมนไพรที่น่าสะพรึงกลัว<br>
  ซึ่งบังเอิญประจวบเข้าที่หนทางที่เดินได้ยาก<br>
  ความหวาดหวั่นพรั่นพรึงอันใหญ่หลวง<br>
  ก็จักมีแก่เธอเพราะไม่รู้จักเขต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๗๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๘๓๐] แม่มัทรี เมื่อเธออยู่ในพระนคร<br>
  ได้ยินเสียงสุนัขเห่าหอน ยังสะดุ้งตกใจบ่อย ๆ<br>
  เธอไปถึงเขาวงกตจักทำอย่างไร<br>
  [๑๘๓๑] เมื่อฝูงนกพากันจับชุมนุมอยู่ในเวลาเที่ยงตรง<br>
  ป่าใหญ่เหมือนส่งเสียงกระหึ่ม<br>
  เธอปรารถนาจะไปในป่าใหญ่นั้นทำไม<br>
  [๑๘๓๒] พระนางมัทรีราชบุตรีผู้ทรงสิริโฉม<br>
  ได้กราบทูลคำนี้กับพระเจ้ากรุงสญชัยนั้นว่า<br>
  ข้าแต่พระองค์ผู้เป็นจอมทัพ ขอพระองค์ทรงพระกรุณา<br>
  ตรัสบอกสิ่งที่น่าสะพรึงกลัวที่มีอยู่ในป่าแก่หม่อมฉัน<br>
  หม่อมฉันจักยอมอดทนต่อสิ่งที่น่าสะพรึงกลัวเหล่านั้นทั้งหมด<br>
  หม่อมฉันจะต้องไปให้ได้<br>
  [๑๘๓๓] หม่อมฉันจักแหวกต้นเป้ง หญ้าคา<br>
  หญ้าคมบาง แฝก หญ้าปล้อง<br>
  และหญ้ามุงกระต่ายไปด้วยอก<br>
  หม่อมฉันจักไม่เป็นผู้อันพระเวสสันดรนั้นนำไปได้โดยยาก<br>
  [๑๘๓๔] กุมารีได้สามีด้วยวัตตจริยาเป็นอันมาก<br>
  คือ ด้วยการอดอาหาร ทรมานท้อง<br>
  และด้วยการผูกคาดด้วยไม้คางโค<br>
  [๑๘๓๕] ด้วยการบำเรอไฟ และด้วยการดำน้ำ<br>
  ความเป็นหม้ายเป็นความเจ็บปวดในโลก<br>
  ข้าแต่พระองค์ผู้ทรงเป็นจอมทัพ หม่อมฉันจะต้องไปให้ได้<br>
  [๑๘๓๖] ชายใดจับมือหญิงหม้ายนั้นผู้ไม่ปรารถนาฉุดคร่าไป<br>
  ชายนั้นเป็นผู้ไม่ควรบริโภคของที่เป็นเดนของหญิงหม้ายนั้น<br>
  ความเป็นหม้ายเป็นความเจ็บปวดในโลก<br>
  ข้าแต่พระองค์ผู้ทรงเป็นจอมทัพ หม่อมฉันจะต้องไปให้ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๗๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๘๓๗] ชายอื่นดูหมิ่นหญิงผู้ไม่มีสามี<br>
  ให้ทุกข์มากมายมิใช่น้อยแก่หญิงผู้ไม่มีสามีนั้น<br>
  ด้วยการจับผม เตะ ถีบ ถอง<br>
  และผลักให้ล้มลงบนพื้นดิน ไม่ยอมหลีกไป<br>
  ความเป็นหม้ายเป็นความเจ็บปวดในโลก<br>
  ข้าแต่พระองค์ผู้ทรงเป็นจอมทัพ หม่อมฉันจะต้องไปให้ได้<br>
  [๑๘๓๘] พวกผู้ชายเจ้าชู้ต้องการหญิงหม้ายผู้มีผิวพรรณผุดผ่อง<br>
  ให้ทรัพย์เล็กน้อยแล้ว ก็เข้าใจว่า ตนเป็นผู้มีโชคดี<br>
  ย่อมยื้อยุดฉุดกระชากหญิงหม้ายผู้ไม่ปรารถนาจะไป<br>
  เหมือนฝูงกาพากันรุมทึ้งนกเค้า<br>
  ความเป็นหม้ายเป็นความเจ็บปวดในโลก<br>
  ข้าแต่พระองค์ผู้ทรงเป็นจอมทัพ หม่อมฉันจะต้องไปให้ได้<br>
  [๑๘๓๙] อันว่าหญิงหม้าย แม้จะอยู่ในตระกูลญาติ<br>
  ที่เจริญรุ่งเรืองไปด้วยเครื่องทองสัมฤทธิ์<br>
  จะไม่ได้รับคำติเตียนล่วงเกินจากพี่น้องและเพื่อนฝูงเป็นไปไม่ได้<br>
  ความเป็นหม้ายเป็นความเจ็บปวดในโลก<br>
  ข้าแต่พระองค์ผู้ทรงเป็นจอมทัพ หม่อมฉันจะต้องไปให้ได้<br>
  [๑๘๔๐] แม่น้ำที่ไม่มีน้ำก็ดี แว่นแคว้นที่ไม่มีเจ้าครองก็ดี ย่อมไร้ประโยชน์<br>
  แม้หญิงหม้ายถึงจะมีพี่น้องตั้ง ๑๐ ก็เหมือนอยู่โดดเดี่ยว<br>
  ความเป็นหม้ายเป็นความเจ็บปวดในโลก<br>
  ข้าแต่พระองค์ผู้ทรงเป็นจอมทัพ หม่อมฉันจะต้องไปให้ได้<br>
  [๑๘๔๑] ธงเป็นเครื่องหมายแห่งรถ ควันเป็นเครื่องปรากฏแห่งไฟ<br>
  พระราชาเป็นสัญลักษณ์ของแผ่นดิน<br>
  ภัสดาเป็นศรีสง่าของสตรี<br>
  ความเป็นหม้ายเป็นความเจ็บปวดในโลก<br>
  ข้าแต่พระองค์ผู้ทรงเป็นจอมทัพ หม่อมฉันจะต้องไปให้ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๗๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๘๔๒] หญิงใดผู้มีเกียรติ เป็นคนขัดสนในเวลาสามีขัดสน <br>
  เป็นคนมั่งคั่งในเวลาสามีมั่งคั่ง หญิงนั้นแล<br>
  เทพเจ้าทั้งหลายย่อมสรรเสริญว่า กระทำสิ่งที่ทำไดัยาก<br>
  ข้าแต่พระองค์ผู้ทรงเป็นจอมทัพ หม่อมฉันจะต้องไปให้ได้<br>
  [๑๘๔๓] หม่อมฉันจักบวชติดตามพระสวามีไปทุกเมื่อ<br>
  ในเมื่อแม้แต่แผ่นดินยังไม่แตกสลายไป<br>
  ความเป็นหม้ายเป็นความเจ็บปวดของหญิง<br>
  [๑๘๔๔] หม่อมฉันขาดพระเวสสันดรแล้ว<br>
  ก็ไม่ปรารถนาแม้แต่แผ่นดินอันมีสาครเป็นขอบเขต<br>
  ซึ่งมีทรัพย์เครื่องปลื้มใจมากมาย<br>
  บริบูรณ์ด้วยรัตนะนานัปปการ<br>
  [๑๘๔๕] หญิงเหล่าใดเมื่อสามีมีทุกข์ ย่อมปรารถนาสุขเพื่อตน<br>
  หญิงเหล่านั้นเลวทรามแท้ หัวใจของพวกเธอเป็นอย่างไรหนอ<br>
  [๑๘๔๖] เมื่อพระมหาราชผู้ผดุงรัฐให้เจริญแก่ชาวกรุงสีพีจะเสด็จออก<br>
  หม่อมฉันจักขอติดตามพระองค์ไปด้วย<br>
  เพราะพระองค์เป็นผู้ทรงประทาน<br>
  สิ่งที่น่าต้องการทั้งปวงแก่หม่อมฉัน<br>
  [๑๘๔๗] พระมหาราชได้ตรัสพระดำรัสนี้<br>
  กับพระนางมัทรีผู้มีความงามทั่วสรรพางค์กายว่า<br>
  แม่มัทรีผู้มีลักษณะสวยงาม พ่อชาลีและแม่กัณหาชินา<br>
  ลูกทั้งหลายเหล่านี้ของเธอยังเป็นเด็ก เจ้าจงฝากฝังไว้แล้วไปเถิด<br>
  พวกเราจะรับเลี้ยงดูเด็กทั้งหลายนั้นไว้เอง<br>
  [๑๘๔๘] พระนางมัทรีราชบุตรีผู้มีความงามทั่วสรรพางค์กาย<br>
  ได้กราบทูลพระเจ้าสญชัยนั้นดังนี้ว่า ข้าแต่สมมติเทพ<br>
  พ่อชาลีและแม่กัณหาชินาเป็นลูกรักของหม่อมฉัน<br>
  ลูกทั้ง ๒ นั้นจักชโลมใจหม่อมฉัน<br>
  ผู้มีชีวิตที่เศร้าโศกให้รื่นรมย์ในป่านั้นได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๗๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ทานกัณฑ์<br>
  [๑๘๔๙] พระมหาราชผู้ผดุงรัฐให้เจริญแก่ชาวกรุงสีพี<br>
  ได้ตรัสกับพระนางมัทรีนั้นว่า<br>
  เด็กทั้งหลายเคยเสวยข้าวสุกแห่งข้าวสาลีที่ปรุงด้วยเนื้ออันสะอาด<br>
  เมื่อมาเสวยผลไม้ จักทำอย่างไร<br>
  [๑๘๕๐] เด็กทั้งหลายเคยเสวยในถาดทองหนักประมาณ ๑๐๐ ปละ<br>
  เป็นของใช้ประจำราชตระกูล<br>
  เมื่อต้องมาเสวยในใบไม้ จักทำอย่างไร<br>
  [๑๘๕๑] เด็กทั้งหลายเคยสวมใส่ผ้าแคว้นกาสี<br>
  แคว้นโขมะ และแคว้นโกทุมพร<br>
  เมื่อต้องมาสวมใส่ผ้าคากรอง๑ จักทำอย่างไร<br>
  [๑๘๕๒] เด็กทั้ง ๒ เคยไปด้วยคานหาม วอ และรถ<br>
  เมื่อต้องเดินด้วยเท้าเปล่า จักทำอย่างไร<br>
  [๑๘๕๓] เด็กทั้งหลายเคยนอนในเรือนยอด มีบานหน้าต่างปิดมิดชิด<br>
  เมื่อต้องมานอนในที่โคนไม้ จักทำอย่างไร<br>
  [๑๘๕๔] เด็กทั้งหลายเคยนอนบนพรมที่ปูลาดอย่างวิจิตรบนบัลลังก์<br>
  เมื่อต้องมานอนที่ลาดด้วยหญ้า จักทำอย่างไร<br>
  [๑๘๕๕] เด็กทั้งหลายเคยลูบไล้ด้วยกฤษณาและจันทน์หอม<br>
  เมื่อต้องมาแปดเปื้อนละอองธุลี จักทำอย่างไร<br>
  [๑๘๕๖] เด็กทั้งหลายเคยดำรงอยู่ในความสุข<br>
  มีผู้ใช้แส้จามรีและกำหางนกยูงพัดวีให้<br>
  ต้องถูกเหลือบและยุงกัด จักทำอย่างไร<br>
  [๑๘๕๗] พระนางมัทรีราชบุตรีผู้มีความงามทั่วสรรพางค์กาย<br>
  ได้กราบทูลพระเจ้ากรุงสญชัยดังนี้ว่า ข้าแต่สมมติเทพ<br>
  ขอพระองค์อย่าได้ทรงปริเวทนาการ และอย่าได้เสียพระทัยเลย<br>
  หม่อมฉันทั้งหลายเป็นอย่างไร เด็กทั้งหลายก็จักเป็นอย่างนั้น<br><br>เชิงอรรถ :<br>
  ๑ ผ้าทำด้วยหญ้าคา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๗๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์วนปเวสน์<br>
  [๑๘๕๘] พระนางมัทรีผู้มีความงามทั่วสรรพางค์กาย<br>
  ครั้นกราบทูลดังนี้แล้วก็เสด็จจากไป<br>
  พระนางผู้มีลักษณะโสภาทรงพาพระโอรสทั้งหลาย<br>
  เสด็จไปตามทางที่พระเจ้ากรุงสีพีเคยเสด็จไป<br>
  [๑๘๕๙] ลำดับนั้น พระเวสสันดรผู้เป็นกษัตริย์<br>
  ครั้นได้ทรงบริจาคทานแล้วก็ถวายบังคม<br>
  พระบิดาและพระมารดา และทรงทำประทักษิณ<br>
  [๑๘๖๐] รีบเสด็จขึ้นทรงรถพระที่นั่งอันเทียมด้วยม้าสินธพ ๔ ตัว<br>
  ทรงพาพระโอรสและพระชายาเสด็จไปสู่เขาวงกต<br>
  [๑๘๖๑] ลำดับนั้น พระเวสสันดรเสด็จไป<br>
  ในสถานที่ที่มีหมู่ชนเป็นอันมากอยู่<br>
  ตรัสบอกลาว่า เราจะไปละนะ<br>
  ขอหมู่ญาติทั้งหลายจงเป็นผู้ไม่มีโรคเถิด<br>
  [๑๘๖๒] เชิญดูเถิดมัทรี ที่ประทับของพระเจ้ากรุงสีพีผู้ประเสริฐ<br>
  ปรากฏเป็นรูปอันน่ารื่นรมย์<br>
  ส่วนตำหนักของเราเป็นดังที่อยู่ของเปรต<br>
  [๑๘๖๓] พราหมณ์ทั้งหลายได้ตามพระเวสสันดรนั้นไป<br>
  พวกเขาได้ทูลขอม้ากับพระองค์ พระองค์ถูกขอแล้ว<br>
  จึงได้ทรงมอบม้า ๔ ตัวให้แก่พราหมณ์ทั้ง ๔ คน<br>
  [๑๘๖๔] เชิญดูเถิดมัทรี ละมั่งทองปรากฏร่างงดงาม<br>
  เป็นดังม้าที่ได้รับการฝึกมาดีแล้ว นำเราไป<br>
  [๑๘๖๕] ต่อมา พราหมณ์คนที่ ๕ ในป่านั้น<br>
  ได้มาทูลขอราชรถกับพระองค์<br>
  พระองค์ถูกขอแล้ว ก็ทรงพระราชทานราชรถนั้นให้แก่เขา<br>
  และพระองค์มิได้มีพระทัยท้อแท้เลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๗๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์วนปเวสน์<br>
  [๑๘๖๖] ลำดับนั้น พระเวสสันดรรับสั่งให้คนของพระองค์ลงแล้ว<br>
  ทรงพอพระทัยมอบรถม้าพระที่นั่ง<br>
  ให้แก่พราหมณ์ผู้แสวงหาทรัพย์ไป<br>
  [๑๘๖๗] มัทรี เธอจงอุ้มแม่กัณหาผู้เป็นน้องนี้ซึ่งเบากว่า<br>
  ส่วนพี่จักอุ้มพ่อชาลี เพราะเธอเป็นพี่คงจะหนักกว่า<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๘๖๘] พระราชาทรงอุ้มพระกุมาร<br>
  ส่วนพระนางมัทรีราชบุตรีทรงอุ้มทาริกา<br>
  ทรงยินดีร่วมกัน ทั้งตรัสปราศรัยคำอันไพเราะ<br>
  กับกันและกันดำเนินไป<br>
  กัณฑ์ทานกัณฑ์ จบ</p>
<p> กัณฑ์วนปเวสน์<br>
  (พระศาสดาตรัสเนื้อความที่พระเวสสันดรตรัสกับพระนางมัทรีว่า)<br>
  [๑๘๖๙] ถ้ามนุษย์บางคนเดินไปตามทาง หรือเดินสวนทางมา<br>
  เราจะได้ถามทางกับพวกเขาว่า เขาวงกตอยู่ที่ไหน<br>
  [๑๘๗๐] พวกเขาพบเราในระหว่างทางนั้น<br>
  ต่างก็พากันคร่ำครวญอย่างน่าสงสาร<br>
  ทุกข์ระทมตอบเราว่า เขาวงกตยังอยู่อีกไกล<br>
  (พระศาสดาตรัสเนื้อความนี้ว่า)<br>
  [๑๘๗๑] ถ้าทารกทั้งหลาย<br>
  ทอดพระเนตรเห็นต้นไม้ที่มีผลในป่าใหญ่<br>
  ต่างก็ทรงกันแสง เพราะเหตุแห่งผลไม้เหล่านั้น<br>
  [๑๘๗๒] หมู่ไม้สูงใหญ่ดังจะเห็นทารกทรงพระกันแสง<br>
  จึงโน้มกิ่งลงมาเอง จนใกล้จะถึงทารกทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๗๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์วนปเวสน์<br>
  [๑๘๗๓] พระนางมัทรีผู้มีความงามทั่วสรรพางค์กาย<br>
  เห็นเหตุอัศจรรย์ไม่เคยมีมา<br>
  ซึ่งเป็นเหตุให้เกิดขนพองสยองเกล้านี้แล้ว จึงกล่าวสาธุการว่า<br>
  [๑๘๗๔] เหตุอันน่าอัศจรรย์หนอ ไม่เคยมีมาในโลก<br>
  เป็นเหตุให้เกิดขนพองสยองเกล้า<br>
  ด้วยเดชแห่งพระเวสสันดร ต้นไม้จึงโน้มกิ่งลงมา<br>
  [๑๘๗๕] ทวยเทพทั้งหลายต่างก็ได้มาช่วยย่นทางเข้า<br>
  ให้กษัตริย์ทั้ง ๔ พระองค์เสด็จถึงเจตราชได้<br>
  โดยใช้เวลาเสด็จเพียงวันเดียว<br>
  เพื่ออนุเคราะห์ทารกทั้งหลาย<br>
  [๑๘๗๖] กษัตริย์ทั้ง ๔ พระองค์นั้นทรงดำเนินไปสิ้นทางไกล<br>
  เสด็จถึงเจตราชซึ่งเป็นชนบทที่เจริญมั่งคั่ง<br>
  มีเนื้อและข้าวอย่างดีเป็นอันมาก<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๘๗๗] ชาวนครเจตราชเห็นพระนางมัทรี<br>
  ผู้มีลักษณะสวยงามเสด็จมา<br>
  ก็ห้อมล้อมแห่แหนด้วยกล่าวกันว่า<br>
  พระแม่เจ้าเป็นกษัตริย์สุขุมาลชาติหนอ<br>
  ดำเนินมาด้วยพระบาทเปล่า<br>
  [๑๘๗๘] เคยทรงราชยานคานหามและราชรถ<br>
  วันนี้ พระนางมัทรีต้องดำเนินด้วยพระบาทเปล่าในป่า<br>
  [๑๘๗๙] พระยาเจตราชทั้งหลายได้เห็นพระเวสสันดร<br>
  ต่างก็ทรงกันแสงเข้าไปเฝ้ากราบทูลถามว่า<br>
  ข้าแต่สมมติเทพ พระองค์ทรงพระสำราญ<br>
  ปราศจากโรคาพาธหรือ พระองค์ไม่มีทุกข์หรือ<br>
  พระราชบิดาของพระองค์หาพระโรคาพาธมิได้หรือ<br>
  ชาวกรุงสีพีก็ไม่มีโรคหรอกหรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๗๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์วนปเวสน์<br>
  [๑๘๘๐] ข้าแต่มหาราช พลนิกายของพระองค์อยู่ที่ไหน<br>
  กระบวนรถของพระองค์อยู่ที่ไหน พระองค์ไม่มีม้าทรง<br>
  ไม่มีรถทรง ทรงดำเนินมาสิ้นทางแสนไกล<br>
  ถูกพวกอมิตรย่ำยีหรือ จึงเสด็จมาถึงทิศนี้<br>
  (พระเวสสันดรตรัสว่า)<br>
  [๑๘๘๑] สหายทั้งหลาย ข้าพเจ้ามีความสุขไม่มีโรคเบียดเบียน<br>
  อนึ่ง พระราชบิดาของข้าพเจ้าก็ทรงปราศจากพระโรค<br>
  และชาวกรุงสีพีก็ไม่มีโรคเบียดเบียน<br>
  [๑๘๘๒] เพราะข้าพเจ้าได้ให้พญากุญชรมีงาดุจงอนไถ<br>
  แกล้วกล้าสามารถรู้จักเขตแห่งการรบทั้งปวง<br>
  เผือกผ่องประเสริฐสุด<br>
  [๑๘๘๓] คลุมด้วยผ้ากัมพลเหลือง ซับมัน อาจย่ำยีศัตรูได้<br>
  มีงาน่าชอบใจ เผือกผ่องดังภูเขาไกรลาส<br>
  พร้อมทั้งพัดวาลวีชนี<br>
  [๑๘๘๔] ทำไม พระเวสสันดรจึงได้พระราชทาน<br>
  พญาช้างราชพาหนะซึ่งเป็นยานชั้นเลิศ<br>
  เป็นทรัพย์อย่างประเสริฐพร้อมทั้งฉัตรขาว เครื่องลาด<br>
  หมอช้าง และคนเลี้ยงช้างแก่พวกพราหมณ์<br>
  [๑๘๘๕] เพราะเหตุนั้น ชาวกรุงสีพีจึงพากันโกรธเคืองข้าพเจ้า<br>
  ทั้งพระบิดาก็ทรงกริ้วขับไล่ข้าพเจ้า<br>
  ข้าพเจ้าจะไปเขาวงกต สหายทั้งหลาย<br>
  ขอท่านทั้งหลายจงทราบโอกาสซึ่งเป็นที่อยู่ในป่าของข้าพเจ้าเถิด<br>
  (พระยาเจตราชกราบทูลว่า)<br>
  [๑๘๘๖] ข้าแต่มหาราช พระองค์เสด็จมาดี มิได้เสด็จมาร้าย<br>
  พระองค์ผู้ทรงเป็นใหญ่เสด็จมาถึงแล้ว<br>
  ขอพระองค์ตรัสบอกพระประสงค์สิ่งที่มีอยู่ในเมืองนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๗๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์วนปเวสน์<br>
  [๑๘๘๗] ข้าแต่มหาราช ขอเชิญพระองค์เสวยสุธาโภชนาหาร<br>
  ข้าวสาลี ผักดอง เหง้ามัน น้ำผึ้ง และเนื้อเถิด<br>
  พระองค์เป็นแขกที่ข้าพระองค์ทั้งหลายสมควรต้อนรับ<br>
  (พระเวสสันดรตรัสว่า)<br>
  [๑๘๘๘] สิ่งใดที่ท่านทั้งหลายให้แล้ว<br>
  ขอสิ่งนั้นทั้งหมดจงเป็นอันเราได้รับไว้แล้วเถิด<br>
  บรรณาการเป็นอันท่านทั้งหลายได้ทำแล้วทุกอย่าง<br>
  พระราชาทรงพิโรธข้าพเจ้า ข้าพเจ้าจะไปยังเขาวงกต<br>
  สหายทั้งหลาย ขอท่านทั้งหลายจงทราบ<br>
  โอกาสซึ่งเป็นที่อยู่ในป่าของข้าพเจ้าเถิด<br>
  (พระยาเจตราชกราบทูลว่า)<br>
  [๑๘๘๙] ข้าแต่พระองค์ผู้ทรงเป็นจอมทัพ<br>
  ขอเชิญพระองค์เสด็จประทับ ณ เจตราชนี้ก่อนเถิด<br>
  จนกว่าชาวเจตราชจักไปเฝ้าพระเจ้ากรุงสีพีเพื่อทูลขอถึงพระราชสำนัก<br>
  [๑๘๙๐] เพื่อทูลขอพระมหาราชผู้ผดุงรัฐให้เจริญแก่ชาวกรุงสีพี<br>
  ทรงอภัยโทษให้ชาวเจตราชได้ที่พึ่งแล้ว<br>
  มีความปรีดาแห่แหนแวดล้อมพระองค์ไป<br>
  ข้าแต่พระองค์ผู้เป็นกษัตริย์ ขอพระองค์ทรงทราบอย่างนี้เถิด<br>
  (พระเวสสันดรตรัสว่า)<br>
  [๑๘๙๑] ท่านทั้งหลายอย่าได้ชอบใจเลย<br>
  การไปทูลขอถึงพระราชสำนักเพื่อให้พระราชาทรงอภัยโทษให้<br>
  แม้แต่พระราชาก็ไม่ทรงเป็นใหญ่ในเรื่องนี้<br>
  [๑๘๙๒] เพราะถ้าชาวกรุงสีพีพร้อมทั้งพลนิกาย<br>
  และชาวนิคมโกรธเคืองยิ่งแล้ว<br>
  ก็ปรารถนาจะกำจัดพระราชาเสียเพราะสาเหตุแห่งเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๘๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์วนปเวสน์<br>
  (พระยาเจตราชกราบทูลว่า)<br>
  [๑๘๙๓] ข้าแต่พระองค์ผู้ผดุงรัฐให้เจริญ<br>
  ถ้าเหตุการณ์นี้ในรัฐนั้นเป็นไปเช่นนี้ ขอพระองค์ทรงมี<br>
  ชาวเจตราชแวดล้อมเสด็จครองราชสมบัติในรัฐนี้เถิด<br>
  [๑๘๙๔] รัฐนี้มั่งคั่งสมบูรณ์ ชนบทก็มั่งคั่งกว้างใหญ่<br>
  ข้าแต่สมมติเทพ ขอพระองค์ทรงตกลงพระทัยครองราชสมบัติเถิด<br>
  (พระเวสสันดรตรัสว่า)<br>
  [๑๘๙๕] ข้าพเจ้าไม่มีความพอใจ ไม่ตกลงใจที่จะครองราชสมบัติ<br>
  บุตรแห่งชาวเจตราชทั้งหลาย ขอท่านทั้งหลายจงฟังข้าพเจ้า<br>
  ผู้ถูกขับไล่จากแคว้นเถิด<br>
  [๑๘๙๖] ชาวกรุงสีพี พลนิกาย และชาวนิคมคงไม่ยินดีว่า<br>
  ชาวเจตราชได้ราชาภิเษกข้าพเจ้าผู้ถูกขับไล่จากแคว้น<br>
  [๑๘๙๗] แม้ความไม่เบิกบานใจจะพึงมีแก่ท่านทั้งหลาย<br>
  เพราะเหตุแห่งข้าพเจ้าแน่นอน<br>
  อนึ่ง ข้าพเจ้าไม่ชอบใจความบาดหมางใจ<br>
  และความทะเลาะกับชาวกรุงสีพีเลย<br>
  [๑๘๙๘] มิใช่แต่เท่านั้น ความบาดหมางใจจะพึงรุนแรงขึ้น<br>
  สงครามใหญ่ก็อาจจะมีได้ คนเป็นจำนวนมากก็จะฆ่าฟันกันเอง<br>
  เพราะเหตุแห่งข้าพเจ้าผู้เดียว<br>
  [๑๘๙๙] สิ่งใดที่ท่านทั้งหลายให้แล้ว<br>
  ขอสิ่งนั้นทั้งหมดจงเป็นอันข้าพเจ้ารับไว้แล้วเถิด<br>
  บรรณาการเป็นอันท่านทั้งหลายได้ทำแล้วทุกอย่าง<br>
  พระราชาทรงพิโรธข้าพเจ้า ข้าพเจ้าจะไปยังเขาวงกต<br>
  สหายทั้งหลาย ขอท่านทั้งหลายจงทราบ<br>
  โอกาสซึ่งเป็นที่อยู่ในป่าของข้าพเจ้าเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๘๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์วนปเวสน์<br>
  (ชาวเจตราชกราบทูลว่า)<br>
  [๑๙๐๐] เชิญเถิด ราชฤๅษีทั้งหลายผู้ทรงบูชาไฟ<br>
  มีพระทัยตั้งมั่นประทับอยู่ ณ ประเทศใด<br>
  ข้าพระพุทธเจ้าทั้งหลายจักกราบทูลประเทศนั้น<br>
  ขอให้ทรงทราบเหมือนอย่างผู้ฉลาดในหนทางฉะนั้นเถิด<br>
  [๑๙๐๑] ข้าแต่มหาราช โน่น ภูเขาคันธมาทน์ที่เป็นศิลาล้วน<br>
  ซึ่งเป็นสถานที่ประทับอยู่ของพระองค์<br>
  พร้อมด้วยพระโอรสทั้งหลายและพระชายา<br>
  [๑๙๐๒] พระยาเจตราชทั้งหลายต่างก็ทรงกันแสง<br>
  มีพระเนตรนองด้วยพระอัสสุชล<br>
  กราบทูลพระเวสสันดรให้ทรงทราบว่า ข้าแต่มหาราช<br>
  จากนี้ไป ขอเชิญพระองค์ทรงบ่ายพระพักตร์<br>
  ตรงไปทางทิศเหนือเถิด<br>
  [๑๙๐๓] ข้าแต่พระองค์ผู้ทรงพระเจริญ ต่อจากนั้น<br>
  พระองค์จักทรงทอดพระเนตรเห็นภูเขาเวปุลละ<br>
  ซึ่งดารดาษไปด้วยหมู่ไม้นานาพันธุ์<br>
  มีเงาร่มเย็น น่ารื่นรมย์ใจ<br>
  [๑๙๐๔] ข้าแต่พระองค์ผู้ทรงพระเจริญ<br>
  พระองค์เสด็จเลยภูเขาเวปุลละนั้นไป<br>
  จากนั้นก็จะทอดพระเนตรเห็นแม่น้ำเกตุมดี<br>
  ซึ่งเป็นแม่น้ำลึก ไหลมาจากซอกเขา<br>
  [๑๙๐๕] เกลื่อนกล่นไปด้วยฝูงปลามากมาย<br>
  มีท่าน้ำราบเรียบดี มีน้ำมาก<br>
  พระองค์จะได้สรงสนานและเสวย ณ ที่นั้น<br>
  ปลุกปลอบพระโอรสและพระชายาให้สำราญพระทัย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๘๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์วนปเวสน์<br>
  [๑๙๐๖] ข้าแต่พระองค์ผู้ทรงพระเจริญ ต่อจากนั้นไป<br>
  พระองค์จักทอดพระเนตรเห็นต้นไทร<br>
  ที่มีผลหวาน มีร่มเงาเยือกเย็น เป็นที่รื่นรมย์ใจ<br>
  ซึ่งเกิดอยู่บนยอดเขาอันน่ารื่นรมย์<br>
  [๑๙๐๗] ข้าแต่พระองค์ผู้ทรงพระเจริญ ถัดจากนั้นไป<br>
  พระองค์จักทอดพระเนตรเห็นภูเขานาลิกะซึ่งเป็นศิลาล้วน<br>
  คลาคล่ำไปด้วยฝูงนกนานาพันธุ์และหมู่กินนร<br>
  [๑๙๐๘] ทางด้านทิศตะวันออกเฉียงเหนือแห่งภูเขานาลิกะนั้น<br>
  มีสระมุจลินท์ที่ดารดาษไปด้วยดอกบุณฑริก<br>
  ดอกอุบลขาว และดอกไม้ที่มีกลิ่นหอม<br>
  [๑๙๐๙] ขอเชิญพระองค์เสด็จเข้าไปยังไพรสณฑ์วนสถาน<br>
  อันเขียวชะอุ่มดังเมฆอยู่เป็นนิตย์ สะพรั่งไปด้วยไม้ดอก<br>
  และไม้ผลทั้ง ๒ เหมือนพญาราชสีห์ที่มุ่งเหยื่อ<br>
  [๑๙๑๐] ในไพรสณฑ์นั้น มีฝูงนกมากมาย<br>
  ส่งเสียงขันคูกู่ร้องก้องไพเราะ ประสานเสียงกู่ร้องอยู่อึงมี่<br>
  บนต้นไม้ที่ผลิดอกออกช่อตามฤดูกาล<br>
  [๑๙๑๑] พระองค์เสด็จดำเนินถึงซอกเขาซึ่งเป็นทางเดินลำบาก<br>
  และเป็นต้นของแม่น้ำทั้งหลาย จะได้ทอดพระเนตรเห็น<br>
  สระโบกขรณีอันสะพรั่งไปด้วยไม้กุ่มและไม้รกฟ้า<br>
  [๑๙๑๒] เกลื่อนกล่นไปด้วยฝูงปลามากมาย<br>
  มีท่าน้ำงาม ราบเรียบดี มีน้ำมาก<br>
  เต็มเปี่ยมอยู่สม่ำเสมอ เป็นสระสี่เหลี่ยม<br>
  มีน้ำอร่อย ปราศจากกลิ่นเหม็น<br>
  [๑๙๑๓] ทางด้านทิศตะวันออกเฉียงเหนือแห่งสระโบกขรณีนั้น<br>
  พระองค์ได้ทรงสร้างบรรณศาลา<br>
  ครั้นแล้วพึงทรงบำเพ็ญเพียรเลี้ยงพระชนมชีพ<br>
  ด้วยการเที่ยวแสวงหามูลผลาหารอยู่เถิด<br>
  กัณฑ์วนปเวสน์ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๘๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ชูชก<br>
  กัณฑ์ชูชก<br>
  (พระศาสดาเมื่อจะทรงประกาศเนื้อความนั้นจึงตรัสว่า)<br>
  [๑๙๑๔] ได้มีพราหมณ์ชื่อชูชก ซึ่งอยู่ประจำในแคว้นกาลิงคะ<br>
  เขามีภรรยาสาวชื่ออมิตตตาปนา<br>
  [๑๙๑๕] ถูกพวกหญิงในหมู่บ้านนั้นที่พากันไปตักน้ำที่ท่าน้ำ<br>
  ต่างแตกตื่นกันมารุมด่าอย่างอึงมี่ว่า<br>
  [๑๙๑๖] มารดาของเจ้าคงเป็นศัตรูแน่นอน<br>
  บิดาของเจ้าก็คงเป็นศัตรูแน่ จึงได้พากันยกเจ้า<br>
  ที่ยังเป็นสาวแรกรุ่นให้แก่พราหมณ์เฒ่าอย่างนี้<br>
  [๑๙๑๗] ไม่เกื้อกูลเลยหนอ<br>
  พวกญาติของเจ้าแอบไปปรึกษากันลับ ๆ<br>
  ยกเจ้าผู้ยังเป็นสาวแรกรุ่นให้แก่พราหมณ์เฒ่าอย่างนี้<br>
  [๑๙๑๘] พวกญาติของเจ้าเป็นศัตรูหนอ<br>
  ได้พากันแอบไปปรึกษากันลับ ๆ<br>
  ยกเจ้าผู้ยังเป็นสาวแรกรุ่นให้แก่พราหมณ์เฒ่าอย่างนี้<br>
  [๑๙๑๙] เป็นความชั่วจริงหนอ<br>
  ที่พวกญาติของเจ้าได้แอบไปปรึกษากันลับ ๆ<br>
  ยกเจ้าผู้ยังเป็นสาวแรกรุ่นให้แก่พราหมณ์เฒ่าอย่างนี้<br>
  [๑๙๒๐] เป็นความเลวทรามจริงหนอ<br>
  ที่พวกญาติของเจ้าได้แอบไปปรึกษากันลับๆ<br>
  ยกเจ้าผู้ยังเป็นสาวแรกรุ่นให้แก่พราหมณ์เฒ่าอย่างนี้<br>
  [๑๙๒๑] เป็นที่น่าเสียใจหนอ<br>
  ที่พวกญาติของเจ้าได้แอบไปปรึกษาลับ ๆ<br>
  ยกเจ้าผู้ยังเป็นสาวแรกรุ่นให้แก่พราหมณ์เฒ่าอย่างนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๘๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ชูชก<br>
  [๑๙๒๒] เจ้าคงไม่พอใจอยู่กับผัวแก่<br>
  การที่เจ้าอยู่ในเรือนของพราหมณ์เฒ่า<br>
  เจ้าตายเสียยังดีกว่าอยู่<br>
  [๑๙๒๓] แม่คนงามสุดสวย มารดาและบิดาของเจ้า<br>
  คงหาชายอื่นมาให้เป็นผัวเจ้าไม่ได้แน่<br>
  จึงยกเจ้าผู้ยังเป็นสาวแรกรุ่นให้แก่พราหมณ์เฒ่าอย่างนี้<br>
  [๑๙๒๔] ในดิถีที่ ๙ เจ้าคงจักบูชายัญไว้ไม่ดี<br>
  คงจักไม่ได้ทำการบูชาไฟ<br>
  มารดาและบิดาของเจ้าจึงยกเจ้า<br>
  ผู้ยังเป็นสาวแรกรุ่นให้แก่พราหมณ์เฒ่าอย่างนี้<br>
  [๑๙๒๕] เจ้าคงสาปแช่งสมณะและพราหมณ์<br>
  ผู้มีพรหมจรรย์เป็นเบื้องหน้า<br>
  ผู้มีศีล เป็นพหูสูตในโลกแน่<br>
  เจ้าจึงได้มาอยู่ในเรือนของพราหมณ์เฒ่า<br>
  แต่ยังเป็นสาวแรกรุ่นอย่างนี้<br>
  [๑๙๒๖] การถูกงูกัดก็ไม่เป็นทุกข์<br>
  การถูกแทงด้วยหอกก็ไม่เป็นทุกข์<br>
  การได้เห็นผัวแก่นั้นแหละเป็นทุกข์หนักหนา<br>
  [๑๙๒๗] การเล่นหัวกับผัวแก่ก็ไม่มี การรื่นรมย์กับผัวแก่ก็ไม่มี<br>
  การสนทนาปราศรัยกับผัวแก่ก็ไม่มี แม้แต่การซิกซี้ก็ไม่งาม<br>
  [๑๙๒๘] แต่เมื่อใด ผัวหนุ่มเมียสาวเล่นเย้าหยอกกันอยู่ในที่ลับ<br>
  เมื่อนั้น ความเศร้าโศกทุกอย่าง<br>
  ที่เสียดแทงหัวใจอยู่ ก็หายไปสิ้น<br>
  [๑๙๒๙] เจ้ายังเป็นสาวรูปงาม พวกชายหนุ่มปรารถนายิ่งนัก<br>
  เจ้าจงไปอยู่อาศัยในตระกูลญาติเถิด<br>
  คนแก่จักทำให้เจ้ารื่นรมย์ได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๘๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ชูชก<br>
  (นางอมิตตตาปนากล่าวว่า)<br>
  [๑๙๓๐] พราหมณ์ ฉันจักไม่ไปตักน้ำที่ท่าน้ำเพื่อท่านต่อไปอีก<br>
  เพราะพวกหญิงชาวบ้านมันรุมกันด่าฉัน เหตุที่ท่านเป็นคนแก่<br>
  (ชูชกปลอบว่า)<br>
  [๑๙๓๑] เธออย่าได้ทำการงานเพื่อฉัน<br>
  อย่าได้ตักน้ำมาเพื่อฉัน<br>
  ฉันจักตักน้ำเอง แม่มหาจำเริญ<br>
  เธออย่าได้โกรธเคืองฉัน<br>
  (นางอมิตตตาปนาตอบว่า)<br>
  [๑๙๓๒] ฉันมิได้เกิดในตระกูลที่จะใช้สามีตักน้ำ<br>
  พราหมณ์ ท่านจงรู้อย่างนี้ว่า ฉันจักไม่อยู่ในเรือนของท่าน<br>
  [๑๙๓๓] พราหมณ์ ถ้าท่านจักไม่นำทาสหรือทาสีมาให้ฉัน<br>
  ท่านจงทราบอย่างนี้ว่า ฉันจักไม่อยู่ในสำนักของท่าน<br>
  (ชูชกกล่าวว่า)<br>
  [๑๙๓๔] พราหมณี ศิลปกรรมหรือทรัพย์<br>
  และข้าวเปลือกของฉันไม่มีที่ไหน<br>
  ฉันจักนำทาสหรือทาสีมาให้แก่เธอผู้เจริญได้<br>
  ฉันจักอุปถัมภ์บำรุงเธอ เธออย่าได้โกรธเคืองเลย<br>
  (นางอมิตตตาปนาตอบว่า)<br>
  [๑๙๓๕] มาเถิด ฉันจักบอกแก่ท่านตามที่ฉันได้ฟังมา<br>
  โน่นพระราชาเวสสันดรประทับอยู่ที่เขาวงกต<br>
  [๑๙๓๖] พราหมณ์ ท่านจงไปทูลขอทาสและทาสี<br>
  กับพระองค์เถิด เมื่อท่านทูลขอแล้ว<br>
  พระองค์ผู้เป็นกษัตริย์จักพระราชทานทาสและทาสีให้แก่ท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๘๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ชูชก<br>
  (ชูชกกล่าวว่า)<br>
  [๑๙๓๗] นางผู้เจริญ ฉันแก่แล้วเป็นคนทุพพลภาพ<br>
  ทั้งหนทางก็แสนไกล เดินไปได้แสนยาก<br>
  เธออย่าได้พิไรรำพัน อย่าได้เสียใจ<br>
  ฉันจักอุปถัมภ์บำรุงเธอ เธออย่าได้โกรธเคืองเลย<br>
  (นางอมิตตตาปนาพูดว่า)<br>
  [๑๙๓๘] คนขลาดยังไม่ทันถึงสนามรบ<br>
  ยังไม่ทันได้รบก็ยอมแพ้ฉันใด<br>
  พราหมณ์ ท่านยังไม่ทันได้ไป<br>
  ก็ยอมแพ้เสียแล้วก็ฉันนั้นเหมือนกัน<br>
  [๑๙๓๙] พราหมณ์ ถ้าท่านจักไม่นำทาสหรือทาสีมาให้ฉัน<br>
  ท่านจงทราบอย่างนี้ว่า ฉันจักไม่อยู่ในเรือนของท่าน<br>
  จักทำการที่ไม่พอใจให้แก่ท่าน ข้อนั้นจักเป็นทุกข์แก่ท่าน<br>
  [๑๙๔๐] ในคราวมหรสพซึ่งมีในต้นฤดูนักขัตฤกษ์<br>
  ท่านจักได้เห็นฉันแต่งตัวสวยงาม<br>
  รื่นรมย์อยู่กับชายอื่น ข้อนั้นจักเป็นทุกข์แก่ท่าน<br>
  [๑๙๔๑] พราหมณ์ เมื่อท่านที่เป็นคนแก่รำพันอยู่<br>
  เพราะไม่เห็นฉัน ร่างกายที่งอก็จักงอยิ่งขึ้น<br>
  และผมที่หงอกก็จักหงอกมากขึ้น<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๙๔๒] ลำดับนั้น พราหมณ์นั้นตกใจกลัว<br>
  ตกอยู่ในอำนาจของนางพราหมณี<br>
  ถูกกามราคะบีบคั้น ได้กล่าวกับนางพราหมณีว่า<br>
  [๑๙๔๓] พราหมณี เธอจงทำเสบียงเดินทางให้ฉัน<br>
  ทั้งขนมงา ขนมเทียน สัตตุก้อน สัตตุผง<br>
  และข้าวผอก เธอจงจัดให้ดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๘๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ชูชก<br>
  [๑๙๔๔] ฉันจักนำพระกุมารทั้ง ๒ มาให้เป็นทาส<br>
  พระกุมารทั้ง ๒ องค์นั้นเป็นผู้ไม่เกียจคร้าน<br>
  จักปรนนิบัติเธอทั้งกลางคืนและกลางวัน<br>
  [๑๙๔๕] พราหมณ์ชูชกผู้เป็นเผ่าพันธุ์ของพรหม<br>
  ครั้นกล่าวดังนี้แล้ว ก็สวมรองเท้า พร่ำสั่งเสียต่อไป<br>
  ทำประทักษิณภรรยาแล้ว<br>
  [๑๙๔๖] พราหมณ์นั้นสมาทานวัตร มีน้ำตานองหน้า<br>
  หลีกไปยังนครอันเจริญรุ่งเรืองของชาวกรุงสีพี<br>
  เที่ยวไปแสวงหาทาส<br>
  [๑๙๔๗] พราหมณ์ชูชกนั้นไปในเมืองนั้นแล้ว<br>
  ได้ถามชนทั้งหลายผู้มาประชุมกันอยู่ในที่นั้นว่า<br>
  พระราชาเวสสันดรประทับอยู่ที่ไหน<br>
  เราจะไปเฝ้าพระองค์ผู้เป็นกษัตริย์ได้ที่ไหน<br>
  [๑๙๔๘] ชนเหล่านั้นผู้มาประชุมกัน ณ ที่นั้น<br>
  ได้ตอบพราหมณ์ชูชกนั้นไปว่า<br>
  พราหมณ์ พระเวสสันดรบรมกษัตริย์<br>
  ถูกพวกท่านเบียดเบียน เพราะทรงบริจาคทานมากเกินไป<br>
  จึงถูกขับไล่ไปจากแคว้นของพระองค์<br>
  บัดนี้ ประทับอยู่ ณ เขาวงกต<br>
  [๑๙๔๙] พราหมณ์ พระเวสสันดรผู้เป็นกษัตริย์<br>
  ถูกพวกท่านเบียดเบียน เพราะทรงบริจาคทานมากเกินไป<br>
  จึงทรงพาพระโอรสและพระชายา<br>
  ไปประทับอยู่ ณ เขาวงกต<br>
  [๑๙๕๐] พราหมณ์ชูชกนั้นเป็นผู้มีความติดใจในกาม<br>
  ถูกนางพราหมณีอมิตตตาตักเตือน<br>
  จึงได้เสวยทุกข์เป็นอันมากในป่าที่มีสัตว์ร้ายพลุกพล่าน<br>
  เป็นที่อาศัยอยู่ของแรดและเสือเหลือง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๘๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ชูชก<br>
  [๑๙๕๑] แกถือไม้เท้าสีเหมือนผลมะตูม เครื่องบูชาไฟ และเต้าน้ำ<br>
  เข้าไปสู่ป่าใหญ่ ในที่ที่จะได้ทราบข่าว<br>
  พระเวสสันดรผู้ประทานสิ่งที่น่าใคร่<br>
  [๑๙๕๒] เมื่อแกเข้าไปยังป่าใหญ่ ถูกฝูงสุนัขรุมล้อมกัด<br>
  แกร้องเสียงหลง เดินผิดทางถอยห่างออกไปจากทาง<br>
  [๑๙๕๓] ลำดับนั้น พราหมณ์นั้นผู้โลภในโภคะ ไม่สำรวม<br>
  เดินผิดทางที่จะไปยังเขาวงกต ได้กล่าวคาถาเหล่านี้ว่า<br>
  [๑๙๕๔] ใครเล่าจะพึงบอกพระราชบุตร<br>
  พระนามว่าเวสสันดรผู้ประเสริฐสุด<br>
  ทรงชนะความตระหนี่ที่ใคร ๆ ให้แพ้ไม่ได้<br>
  ประทานความปลอดภัยในเวลามีภัยแก่เรา<br>
  [๑๙๕๕] พระองค์ทรงเป็นที่พึ่งของพวกยาจก<br>
  เหมือนธรณีเป็นที่พึ่งของสัตว์ทั้งหลาย<br>
  ใครเล่าจะพึงบอกพระเวสสันดรมหาราชผู้เปรียบดังธรณีแก่เราได้<br>
  [๑๙๕๖] พระองค์ทรงเป็นที่เข้าเฝ้าของพวกยาจก<br>
  เหมือนสาครเป็นที่ไหลรวมแห่งแม่น้ำทั้งหลาย<br>
  ใครเล่าจะพึงบอกพระเวสสันดรมหาราชผู้เปรียบดังทะเลแก่เราได้<br>
  [๑๙๕๗] ใครจะพึงบอกพระเวสสันดรมหาราช<br>
  ผู้เปรียบเหมือนห้วงน้ำมีท่าสวยงาม สะอาด<br>
  มีน้ำเยือกเย็นเป็นที่รื่นรมย์ใจ ดารดาษไปด้วยดอกบุณฑริก<br>
  สะพรั่งไปด้วยเกสรดอกบัวแก่เราได้<br>
  [๑๙๕๘] ใครเล่าจะพึงบอกพระเวสสันดรมหาราช<br>
  ผู้เปรียบเหมือนต้นโพธิ์ที่เกิดอยู่ริมทาง<br>
  มีร่มเงาเย็นเป็นที่น่ารื่นรมย์ใจ เป็นที่พำนักอาศัยของคนเดินทาง<br>
  ผู้เมื่อยล้าเหน็ดเหนื่อยมาในเวลาร้อนแก่เราได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๘๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ชูชก<br>
  [๑๙๕๙] ใครเล่าจะพึงบอกพระเวสสันดรมหาราช<br>
  ผู้เปรียบเหมือนต้นไทรที่เกิดอยู่ริมทาง<br>
  มีร่มเงาเยือกเย็นเป็นที่น่ารื่นรมย์ใจ<br>
  เป็นที่พำนักอาศัยของคนเดินทาง<br>
  ผู้เมื่อยล้าเหน็ดเหนื่อยมาในเวลาร้อนแก่เราได้<br>
  [๑๙๖๐] ใครเล่าจะพึงบอกพระเวสสันดรมหาราช<br>
  ผู้เปรียบเหมือนต้นมะม่วงที่เกิดอยู่ริมทาง<br>
  ที่มีร่มเงาเยือกเย็นเป็นที่น่ารื่นรมย์ใจ<br>
  เป็นที่พำนักอาศัยของคนเดินทาง<br>
  ผู้เมื่อยล้าเหน็ดเหนื่อยมาในเวลาร้อนแก่เราได้<br>
  [๑๙๖๑] ใครเล่าจะพึงบอกพระเวสสันดรมหาราช<br>
  ผู้เปรียบเหมือนต้นสาละที่มีร่มเงาเยือกเย็นเป็นที่น่ารื่นรมย์ใจ<br>
  เป็นที่พำนักอาศัยของคนเดินทาง<br>
  ผู้เมื่อยล้าเหน็ดเหนื่อยมาในเวลาร้อนแก่เราได้<br>
  [๑๙๖๒] ใครเล่าจะพึงบอกพระเวสสันดรมหาราช<br>
  ผู้เปรียบเหมือนต้นไม้ใหญ่ที่เกิดอยู่ริมทาง มีร่มเงาเยือกเย็น<br>
  เป็นที่น่ารื่นรมย์ใจ เป็นที่พำนักอาศัยของคนเดินทาง<br>
  ผู้เมื่อยล้าเหน็ดเหนื่อยมาในเวลาร้อนแก่เราได้<br>
  [๑๙๖๓] ก็เมื่อเราเข้าไปในป่าใหญ่ เพ้อรำพันอยู่อย่างนี้<br>
  ผู้ใดพึงบอกว่า เรารู้จัก<br>
  ผู้นั้นจะพึงทำความเพลิดเพลินให้เกิดแก่เราได้<br>
  [๑๙๖๔] ก็เมื่อเราเข้าไปในป่าใหญ่ เพ้อรำพันอยู่อย่างนี้<br>
  ผู้ใดพึงบอกสถานที่ประทับอยู่<br>
  ของพระเวสสันดรได้ว่า เรารู้จัก<br>
  ผู้นั้นพึงประสบบุญมิใช่น้อยด้วยคำคำเดียวนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๙๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ชูชก<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๙๖๕] เจตบุตรพรานป่าได้ตอบพราหมณ์ชูชกว่า<br>
  พราหมณ์ พระเวสสันดรผู้เป็นกษัตริย์ถูกพวกท่านรบกวน<br>
  เพราะทรงบริจาคทานมากเกินไป จึงถูกขับไล่ออกจากแคว้น<br>
  ของพระองค์ไปประทับอยู่ที่เขาวงกต<br>
  [๑๙๖๖] พราหมณ์ พระเวสสันดรผู้เป็นกษัตริย์ถูกพวกท่านรบกวน<br>
  เพราะทรงบริจาคทานมากเกินไป จึงทรงพาพระโอรส<br>
  และพระชายาไปประทับอยู่ที่เขาวงกต<br>
  [๑๙๖๗] ท่านเป็นคนโง่เขลา ทำสิ่งที่ไม่น่าทำ<br>
  จากแคว้นมาป่าใหญ่ เที่ยวแสวงหาพระราชบุตร<br>
  เหมือนนกยางเที่ยวเสาะหาปลาในน้ำ<br>
  [๑๙๖๘] พราหมณ์ ณ ที่นี้ เราจักไม่ให้ท่านมีชีวิตอยู่ได้<br>
  ลูกศรที่เรายิงนี้แหละจักดูดกินโลหิตของท่าน<br>
  [๑๙๖๙] พราหมณ์ เราจะตัดศีรษะของท่าน<br>
  ผ่าหัวใจพร้อมด้วยไส้พุง บูชายัญชื่อปันถสกุณะ๑<br>
  พร้อมด้วยเนื้อของท่าน<br>
  [๑๙๗๐] พราหมณ์ เราจะเชือดเฉือนเอาหัวใจของท่าน<br>
  พร้อมด้วยเนื้อ มันข้น และมันสมองของท่าน<br>
  ยกขึ้นเป็นเครื่องบวงสรวง<br>
  [๑๙๗๑] พราหมณ์ ข้อนั้นจักเป็นยัญที่เราบูชาดีแล้ว<br>
  บวงสรวงดีแล้ว ด้วยเนื้อของท่าน<br>
  และท่านจักนำพระชายาและพระโอรสทั้งหลาย<br>
  ของพระราชบุตรไปไม่ได้<br><br>เชิงอรรถ :<br>
  ๑ ปันถสกุณะ หมายถึงการฆ่าแล้วผ่าเนื้อหัวใจควักออกมาพร้อมด้วยตับ ไต และลำไส้
  แล้วบูชายัญแก่<br>
  เทวดาประจำทาง (คล้ายการฆ่านกแล้วย่างไฟบูชา) (ขุ.ชา.อ. ๑๐/๑๙๖๙/๓๕๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๙๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) จูฬวนวัณณนา<br>
  (ชูชกโกหกว่า)<br>
  [๑๙๗๒] เจตบุตร ท่านจงฟังเราก่อน พราหมณ์ผู้เป็นทูตไม่ควรถูกฆ่า<br>
  เพราะฉะนั้น เขาจึงไม่ฆ่าทูต นี้เป็นธรรมอันเก่าแก่<br>
  [๑๙๗๓] ชาวกรุงสีพีทุกคนตกลงยินยอมแล้ว<br>
  พระบิดาก็ทรงพระประสงค์จะพบพระราชบุตรนั้น<br>
  และพระมารดาของพระราชบุตรนั้นก็ทรงทุพพลภาพ<br>
  คงไม่นานนัก พระเนตรทั้ง ๒ ของพระองค์ก็จักขุ่นมัว<br>
  [๑๙๗๔] เจตบุตร ท่านจงฟังเราก่อน<br>
  เราเป็นทูตที่พวกชาวกรุงสีพีนั้นส่งมา<br>
  เราจักทูลเชิญพระราชบุตรเสด็จกลับ<br>
  ถ้าท่านรู้ขอได้บอกทางแก่เราเถิด<br>
  (พรานเจตบุตรกล่าวว่า)<br>
  ท่านเป็นทูตที่โปรดปรานของพระเวสสันดรผู้เป็นที่รักของเรา<br>
  เราจะให้รางวัลแก่ท่าน<br>
  [๑๙๗๕] พราหมณ์ เราจะให้น้ำเต้า และขาเนื้ออย่างดีแก่ท่าน<br>
  และจะบอกสถานที่ประทับอยู่ของพระเวสสันดร<br>
  ผู้ให้สิ่งที่น่าใคร่แก่ท่าน<br>
  กัณฑ์ชูชก จบ</p>
<p> จูฬวนวัณณนา<br>
  พรรณนากัณฑ์จุลพน<br>
  (พรานเจตบุตรกล่าวว่า)<br>
  [๑๙๗๖] มหาพราหมณ์ นั่นภูเขาคันธมาทย์ศิลาล้วน<br>
  ซึ่งเป็นที่ประทับอยู่ของพระเวสสันดร<br>
  พร้อมด้วยพระโอรสทั้งหลายและพระชายา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๙๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) จูฬวนวัณณนา<br>
  [๑๙๗๗] พระองค์ทรงเพศนักบวชอันประเสริฐ<br>
  ทรงขอสอยผลไม้ เครื่องบูชาไฟและชฎา<br>
  ทรงนุ่งห่มหนังเสือ บรรทมเหนือแผ่นดินและทรงบูชาไฟอยู่<br>
  [๑๙๗๘] ทิวไม้เขียวนั้นมีผลหลากหลาย<br>
  และภูผาสูงยอดเสียดเมฆเขียวชะอุ่ม<br>
  นั่นแลเป็นภูเขาที่เต็มไปด้วยดอกอัญชัน<br>
  [๑๙๗๙] นั่นหมู่ไม้ตะแบก หูกวาง ไม้ตะเคียน ไม้รัง<br>
  ไม้สะคร้อ และย่านทราย อ่อนไหวไปตามลม<br>
  เหมือนมาณพดื่มสุราครั้งเดียวก็ซวนเซไปมาอยู่<br>
  [๑๙๘๐] ท่านจะได้ยินเสียงนกนานาชนิด<br>
  ที่จับอยู่บนกิ่งไม้ดุจทิพยสังคีต คือ<br>
  เหล่านกโพระดก นกดุเหว่า ส่งเสียงขันคูกู่ร้อง<br>
  บินขวักไขว่ไปมาจากต้นหนึ่งไปยังอีกต้นหนึ่ง<br>
  [๑๙๘๑] ทั้งหมู่ไม้ที่ต้องลมพัดสะบัดกิ่งใบไหวพลิ้วเสียดสีกันไปมา<br>
  เหมือนจะเรียกคนผู้กำลังเดินไปให้หวนกลับมา<br>
  และเหมือนจะเชิญชวนเหล่าชนผู้กำลังเดินผ่านมา<br>
  ให้ชื่นชมรื่นรมย์พักผ่อน ณ สถานที่ที่พระเวสสันดร<br>
  พร้อมด้วยพระโอรสทั้งหลายประทับอยู่<br>
  [๑๙๘๒] พระองค์ทรงเพศเป็นบรรพชิตอันประเสริฐ<br>
  ทรงขอสอยผลไม้ เครื่องบูชาไฟและชฎา<br>
  ทรงนุ่งห่มหนังเสือ บรรทมเหนือแผ่นดินและทรงบูชาไฟอยู่<br>
  [๑๙๘๓] ในบริเวณอาศรมสถานนั้นมีไม้มะม่วง<br>
  มะขวิด ขนุน ไม้รัง ชมพู่ สมอพิเภก<br>
  สมอไทย มะขามป้อม โพธิ และพุทรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๙๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) จูฬวนวัณณนา<br>
  [๑๙๘๔] ทั้งมะพลับทอง ไทร มะขวิด มะซางหวาน<br>
  และมะเดื่อ มีผลสุกแดงปลั่งอยู่ในที่ต่ำ<br>
  [๑๙๘๕] หมู่ไม้ที่มองเห็น ณ เชิงเขาปาเรวตะ ผลองุ่น<br>
  ผลจันทน์มีรสหวานเหมือนน้ำผึ้ง รวงผึ้งที่ปราศจากตัวผึ้ง<br>
  คนเอื้อมมือนำมาบริโภคได้เองในอาศรมนั้น<br>
  [๑๙๘๖] ต้นมะม่วงบางต้นก็ผลิดอกออกช่อแย้มบาน<br>
  บางต้นมีดอกและใบร่วงหล่น ผลิผลดาษดื่น<br>
  บางผลดิบ บางผลสุก ผลมะม่วงทั้งดิบและสุก<br>
  มีสีคล้ายหลังกบ<br>
  [๑๙๘๗] อนึ่ง ในบริเวณอาศรมนั้น<br>
  คนที่ยืนอยู่ใต้ต้นมะม่วงเหล่านั้นก็เก็บเอาผลมะม่วงสุกได้<br>
  ผลมะม่วงทั้งดิบและสุกมีสีสวยงาม กลิ่นหอม และมีรสอร่อย<br>
  [๑๙๘๘] สิ่งที่ว่ามาทั้งนี้เป็นที่น่าอัศจรรย์แก่ข้าพเจ้าเป็นอย่างยิ่ง<br>
  ถึงกับข้าพเจ้าออกอุทานว่า อือ<br>
  ที่ประทับอยู่ของพระเวสสันดรนั้น<br>
  เหมือนกับที่อยู่ของพวกเทวดา<br>
  งดงามเปรียบด้วยพระอุทยานนันทวัน<br>
  [๑๙๘๙] มีต้นตาล ต้นมะพร้าว และต้นอินทผาลัมอยู่ในป่าใหญ่<br>
  มีดอกสีหลากหลายเหมือนพวงดอกไม้<br>
  ที่เขาร้อยไว้บนต้นไม้ที่มีดอกบานสะพรั่ง<br>
  ต้นไม้เหล่านั้น ย่อมปรากฏดังยอดธงชัย<br>
  เหมือนดวงดาวประดับฟ้า<br>
  [๑๙๙๐] ในบริเวณอาศรมนั้นมีหมู่ไม้นานาพันธุ์<br>
  คือ ไม้โมกมัน โกฐสะค้าน แคฝอย บุนนาค<br>
  บุนนาคเขา และไม้ซึก มีดอกบานสะพรั่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๙๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) จูฬวนวัณณนา<br>
  [๑๙๙๑] อนึ่ง ในบริเวณอาศรมนั้นมีต้นราชพฤกษ์ <br>
  มะเกลือ กฤษณา รักดำ ไทรใหญ่ หงอนไก่<br>
  และประดู่ เป็นอันมาก มีดอกบานสะพรั่ง<br>
  [๑๙๙๒] ในบริเวณอาศรมนั้นมีไม้โมกหลวง<br>
  ไม้สน ไม้กระทุ่ม ไม้ช่อ ไม้ตะแบก และไม้รัง<br>
  ล้วนมีดอกบานสะพรั่ง เป็นพุ่มเหมือนลอมฟาง<br>
  [๑๙๙๓] ในที่ไม่ไกลจากอาศรมนั้น<br>
  มีสระโบกขรณี ณ ภูมิภาคอันน่ารื่นรมย์<br>
  ดารดาษไปด้วยดอกปทุมและดอกอุบล<br>
  เหมือนสระโบกขรณีที่อยู่ในอุทยานนันทวันของเหล่าเทวดา<br>
  [๑๙๙๔] อนึ่ง ณ ที่ใกล้สระโบกขรณีนั้น<br>
  มีฝูงนกดุเหว่าเมารสดอกไม้ ส่งเสียงร้องไพเราะจับใจ<br>
  ทำให้ป่าใหญ่ดังอึกทึกกึกก้อง<br>
  เมื่อหมู่ไม้ผลิดอกออกช่อเบ่งบานตามฤดูกาล<br>
  [๑๙๙๕] รสหวานปานน้ำผึ้งพลัดร่วงลงจากเกสรดอกไม้<br>
  มาติดค้างอยู่บนใบบัว จึงชื่อว่าน้ำผึ้งใบบัว<br>
  อนึ่ง อาศรมนั้น เมื่อลมทิศใต้และทิศตะวันตกพัดมา<br>
  ก็เกลื่อนกลาดไปด้วยละอองเกสรดอกปทุม<br>
  [๑๙๙๖] ในสระโบกขรณีนั้นมีกระจับขนาดใหญ่<br>
  ทั้งข้าวสาลีอ่อนบ้าง แก่บ้าง<br>
  เหล่านั้นนั่นแหละล้มระเนระนาดอยู่บนพื้นดิน<br>
  และในสระโบกขรณีนั้น น้ำใสสะอาดมองเห็นฝูงปลา<br>
  เต่า และปูเป็นจำนวนมากที่กำลังว่ายไปมาเป็นกลุ่ม<br>
  รสที่ไหลออกจากเหง้าบัวและจากสายบัว<br>
  มีรสหวานปานน้ำผึ้ง นมสด และเนยใสที่เจือปนด้วยน้ำนม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๙๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) จูฬวนวัณณนา<br>
  [๑๙๙๗] ไม้ป่านั้นมีกลิ่นต่าง ๆ มีลมโชยพัดมา<br>
  หอมฟุ้งตลบอบอวลเหมือนจะยังชนผู้มาถึงแล้ว<br>
  ให้บันเทิงเบิกบานด้วยกลิ่นและพวงดอกไม้<br>
  หมู่ภมรก็โผบินร่อนส่งเสียงกระหึ่มอยู่รายรอบ<br>
  เพราะกลิ่นหอมของดอกไม้<br>
  [๑๙๙๘] อนึ่ง ที่ใกล้อาศรมนี้<br>
  มีฝูงนกจำนวนมากที่มีสีต่าง ๆ กัน<br>
  ต่างก็บันเทิงใจอยู่กับคู่ของตน<br>
  กู่ร้องประชันเสียงกันและกัน<br>
  [๑๙๙๙] ยังมีฝูงนกอีก ๔ ฝูง๑ อาศัยอยู่ใกล้สระโบกขรณี<br>
  คือ ฝูงนกนันทิกา ฝูงนกชีวปุตตา<br>
  ฝูงนกปุตตาปิยาจโน ฝูงนกปิยปุตตาปิยานันทา<br>
  [๒๐๐๐] ดอกไม้ทั้งหลาย ตั้งเรียงรายกันอยู่<br>
  เหมือนพวงมาลัยที่เขาร้อยไว้<br>
  หมู่ไม้เหล่านั้นย่อมปรากฏดังยอดธงชัย มีดอกสีต่าง ๆ กัน<br>
  ดังนายช่างผู้ฉลาดได้เก็บมาเรียงร้อยไว้เป็นอย่างดี<br>
  ซึ่งเป็นสถานที่ที่พระราชาเวสสันดร<br>
  พร้อมด้วยพระโอรสทั้งหลายประทับอยู่<br>
  [๒๐๐๑] พระองค์ทรงเพศเป็นนักบวชอันประเสริฐ<br>
  ทรงขอสอยผลไม้ เครื่องบูชาไฟและชฎา<br>
  ทรงนุ่งห่มหนังเสือ บรรทมเหนือพื้นดินและทรงบูชาไฟอยู่<br><br>เชิงอรรถ :<br>
  ๑ ฝูงนก ๔ ฝูง หมายถึงนกที่มีชื่อต่างกันตามเสียงร้อง ฝูงนกนันทิการ้องว่า ข้าแต่พระเวสสันดรผู้เป็น<br>
  นาย ขอให้ท่านอยู่ในป่านี้อย่างเพลิดเพลินเถิด ฝูงนกชีวปุตตาร้องว่า ขอให้พระองค์และพระราชโอรส<br>
  จงเป็นอยู่สบาย ฝูงนกปุตตาปิยาจโนร้องว่า ขอให้พระองค์และพระโอรสสุดที่รักจงมีชีวิตอยู่
  ฝูงนก<br>
  ปิยปุตตาปิยานันทาร้องว่า ขอให้พระองค์และพระราชโอรสสุดที่รักจงเพลิดเพลิน (ขุ.ชา.อ.<br>
  ๑๐/๑๙๙๙/๓๖๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๙๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) มหาวนวัณณนา<br>
  (ชูชกกล่าวว่า)<br>
  [๒๐๐๒] ก็ข้าวสัตตุผงที่ระคนด้วยน้ำผึ้ง<br>
  และข้าวสัตตุก้อนที่มีรสหวานอร่อยของเรานี้<br>
  ที่นางอมิตตตาได้จัดแจงให้ เราจะแบ่งให้แก่เจ้า<br>
  (พรานเจตบุตรกล่าวว่า)<br>
  [๒๐๐๓] ท่านพราหมณ์ ขอจงเอาไว้เป็นเสบียงทางของท่านเถิด<br>
  ข้าพเจ้าไม่ปรารถนาเสบียงทาง ท่านพราหมณ์<br>
  ขอท่านจงรับเอาคืนไปจากที่นี้เถิด ขอท่านจงไปตามสบายเถิด<br>
  [๒๐๐๔] ทางนี้เป็นทางเดินไปได้คนเดียว ตรงไปยังอาศรม<br>
  แม้อัจจุตฤๅษีผู้อยู่ในอาศรมนั้นเป็นผู้มีขี้ฟันเขรอะ<br>
  มีศีรษะเปื้อนด้วยธุลี ทรงเพศเป็นนักบวชอันประเสริฐ<br>
  ถือขอสอยผลไม้ เครื่องบูชาไฟและชฎาอยู่<br>
  [๒๐๐๕] เป็นผู้นุ่งห่มหนังเสือ นอนเหนือพื้นดิน และบูชาไฟ<br>
  เชิญท่านไปถามฤๅษีนั้นดูเถิด ฤๅษีจักบอกทางให้แก่ท่าน<br>
  [๒๐๐๖] ชูชกผู้เป็นเผ่าพันธุ์แห่งพราหมณ์<br>
  ครั้นได้ฟังคำแนะนำนี้แล้วกระทำประทักษิณ<br>
  มีใจเบิกบาน อำลาพรานเจตบุตร<br>
  แล้วหลีกไปในทางที่อัจจุตฤๅษีอยู่<br>
  พรรณนากัณฑ์จุลพน จบ</p>
<p> มหาวนวัณณนา<br>
  พรรณนากัณฑ์มหาพน<br>
  [๒๐๐๗] พราหมณ์ชูชกภารทวาชะนั้น<br>
  เมื่อเดินไปก็ได้พบอัจจุตฤๅษี ครั้นพบแล้ว<br>
  ได้ทักทายปราศรัยกับอัจจุตฤๅษีว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๙๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) มหาวนวัณณนา<br>
  [๒๐๐๘] พระคุณเจ้าไม่มีโรคเบียดเบียนหรือ สุขสำราญดีหรือ<br>
  เลี้ยงอัตภาพด้วยการแสวงหามูลผลาหารสะดวกหรือ<br>
  มูลผลาหารก็มีมากหรือ<br>
  [๒๐๐๙] เหลือบ ยุง และสัตว์เลื้อยคลานมีน้อยหรือ<br>
  ในป่าที่มีเนื้อร้ายพลุกพล่าน ไม่มีมาเบียดเบียนหรือ<br>
  (อัจจุตฤๅษีกล่าวว่า)<br>
  [๒๐๑๐] พราหมณ์ เราไม่มีโรคเบียดเบียน เราสุขสบายดี<br>
  อนึ่ง เราเลี้ยงอัตภาพด้วยการแสวงหามูลผลาหารสะดวกดี<br>
  ทั้งมูลผลาหารก็มีมาก<br>
  [๒๐๑๑] อนึ่ง เหลือบ ยุง และสัตว์เลื้อยคลานก็มีน้อย<br>
  ในป่าที่มีเนื้อร้ายอยู่พลุกพล่าน ก็ไม่มีมาเบียดเบียนเราเลย<br>
  [๒๐๑๒] หลายปีมาแล้ว เรามาอยู่อาศรมของเรา<br>
  ยังไม่รู้จักอาพาธที่ไม่น่ารื่นรมย์ซึ่งจะเกิดขึ้น<br>
  [๒๐๑๓] มหาพราหมณ์ ท่านมาดีแล้ว มิได้มาร้าย<br>
  ท่านผู้เจริญ ขอเชิญเข้าไปข้างใน<br>
  เชิญล้างเท้าทั้ง ๒ ของท่านเถิด<br>
  [๒๐๑๔] ผลมะพลับ ผลมะหาด ผลมะซาง ผลหมากเม่า<br>
  มีรสหวานปานน้ำผึ้ง เชิญท่านเลือกบริโภคแต่ผลดี ๆ เถิด<br>
  [๒๐๑๕] น้ำดื่มเย็นสนิทที่เรานำมาจากซอกเขา<br>
  มหาพราหมณ์ ถ้าท่านต้องการ ก็เชิญดื่มเถิด<br>
  (ชูชกกล่าวว่า)<br>
  [๒๐๑๖] สิ่งใดที่พระคุณเจ้าให้แล้ว<br>
  สิ่งนั้นทั้งหมดเป็นอันข้าพเจ้ารับไว้แล้ว<br>
  บรรณาการพระคุณเจ้าได้ทำไว้ทุกอย่างแล้ว<br>
  ข้าพเจ้ามาก็เพื่อจะเยี่ยมเยือนพระราชาเวสสันดร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๙๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) มหาวนวัณณนา<br>
  พระโอรสของพระเจ้ากรุงสญชัย<br>
  ซึ่งพลัดพรากจากชาวกรุงสีพีมาช้านาน<br>
  ถ้าพระคุณเจ้าทราบสถานที่ประทับ<br>
  ก็โปรดแจ้งแก่ข้าพเจ้าเถิด<br>
  (อัจจุตฤๅษีกล่าวว่า)<br>
  [๒๐๑๗] ท่านผู้เจริญ มาเพื่อต้องการบุญ<br>
  เพื่อเยี่ยมเยือนพระเวสสันดรเจ้ากรุงสีพีก็หาไม่<br>
  เราเข้าใจว่าท่านปรารถนา(จะมาขอ)พระชายา<br>
  ผู้เคารพนบนอบพระราชาไปเป็นภรรยา<br>
  หรือมิฉะนั้น ท่านก็ปรารถนา(จะมาขอ)<br>
  พระกัณหาชินาไปเป็นทาสีและพระชาลีไปเป็นทาส<br>
  [๒๐๑๘] หรือหาไม่ ก็มาเพื่อจะนำทั้งพระมารดา<br>
  และพระโอรสทั้ง ๓ พระองค์ไปจากป่า<br>
  ท่านพราหมณ์ โภคะทั้งหลาย ทรัพย์สิน<br>
  และข้าวเปลือกของพระเวสสันดรนั้นไม่มี<br>
  (ชูชกกล่าวว่า)<br>
  [๒๐๑๙] ข้าพเจ้าเป็นผู้ที่ท่านยังไม่สมควรจะโกรธเคือง<br>
  เพราะข้าพเจ้ามิได้มาเพื่อขอ<br>
  การพบเห็นพระอริยะเป็นการดี<br>
  การอยู่ร่วมกับพระอริยะเป็นสุขทุกเมื่อ<br>
  [๒๐๒๐] ข้าพเจ้าไม่เคยได้พบพระเวสสันดรเจ้ากรุงสีพี<br>
  ผู้ทรงพลัดพรากจากชาวกรุงสีพีมานาน<br>
  ข้าพเจ้ามาเพื่อเยี่ยมเยือนพระองค์<br>
  ถ้าพระคุณเจ้ารู้จักสถานที่ประทับ<br>
  โปรดบอกแก่ข้าพเจ้าด้วยเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๔๙๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) มหาวนวัณณนา<br>
  (อัจจุตฤๅษีกล่าวว่า)<br>
  [๒๐๒๑] มหาพราหมณ์ นั่นภูเขาคันธมาทน์ศิลาล้วน<br>
  ซึ่งเป็นที่ประทับอยู่ของพระเวสสันดร<br>
  พร้อมด้วยพระโอรสทั้งหลายและพระชายา<br>
  [๒๐๒๒] พระองค์ทรงเพศนักบวชอันประเสริฐ<br>
  ทรงขอสอยผลไม้ เครื่องบูชาไฟและชฎา<br>
  นุ่งห่มหนังเสือ บรรทมเหนือพื้นดินและทรงบูชาไฟอยู่<br>
  [๒๐๒๓] ทิวไม้เขียวนั้นมีผลหลากหลาย<br>
  และภูผาสูงยอดเสียดเมฆเขียวชะอุ่ม<br>
  นั่นแลเป็นภูเขาที่เต็มไปด้วยดอกอัญชัน<br>
  [๒๐๒๔] นั่นหมู่ไม้ตะแบก หูกวาง ไม้ตะเคียน<br>
  ไม้รัง ไม้สะคร้อ และย่านทราย อ่อนไหวไปตามลม<br>
  เหมือนมาณพดื่มสุราครั้งเดียวก็ซวนเซไปมาอยู่<br>
  [๒๐๒๕] ท่านจะได้ยินเสียงนกนานาชนิด<br>
  ที่จับอยู่บนกิ่งไม้ดุจดังเสียงทิพยสังคีต<br>
  คือ นกโพระดก นกดุเหว่า ส่งเสียงขันคูกู่ร้อง<br>
  บินขวักไขว่ไปมาจากต้นหนึ่งไปยังอีกต้นหนึ่ง<br>
  [๒๐๒๖] ทั้งหมู่ไม้ที่ต้องลมพัดสะบัดกิ่งใบไหวพลิ้วเสียดสีกันไปมา<br>
  เหมือนจะเรียกคนผู้กำลังเดินผ่านไปให้หวนกลับมา<br>
  และเหมือนจะเชิญชวนเหล่าชนผู้กำลังเดินผ่านมา<br>
  ให้ชื่นชมรื่นรมย์พักผ่อน ณ สถานที่ที่พระราชาเวสสันดร<br>
  พร้อมด้วยพระโอรสทั้งหลายและพระชายาประทับอยู่<br>
  [๒๐๒๗] พระองค์ทรงเพศนักบวชอันประเสริฐ<br>
  ทรงขอสอยผลไม้ เครื่องบูชาไฟและชฎา<br>
  นุ่งห่มหนังเสือ บรรทมเหนือพื้นดินและทรงบูชาไฟอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๐๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) มหาวนวัณณนา<br>
  [๒๐๒๘] ที่ภูมิภาคอันน่ารื่นรมย์ใจ มีดอกกุ่มร่วงหล่นเรี่ยราด<br>
  พื้นแผ่นดินเขียวชะอุ่มไปด้วยหญ้าแพรก<br>
  ณ ที่นั้น ไม่มีผงธุลีฟุ้งขึ้นเลย<br>
  [๒๐๒๙] หญ้านั้นสีเขียวคล้ายสร้อยคอนกยูง<br>
  อ่อนนุ่มเหมือนสัมผัสสำลี<br>
  หญ้ารายรอบยาวไม่เกิน ๔ นิ้ว<br>
  [๒๐๓๐] ต้นมะม่วง ชมพู่ มะขวิด<br>
  และมะเดื่อมีผลสุกอยู่ในที่ต่ำ ๆ<br>
  ป่านั้นเป็นสถานที่เพิ่มความรื่นรมย์มากขึ้น<br>
  เพราะมีหมู่ไม้ที่ใช้บริโภคได้<br>
  [๒๐๓๑] มีน้ำใสสะอาดกลิ่นหอม สีเหมือนแก้วไพฑูรย์<br>
  เป็นที่อยู่อาศัยของฝูงปลาหลั่งไหลไปในป่านั้น<br>
  [๒๐๓๒] ภูมิภาคเป็นที่น่ารื่นรมย์ใจ ไม่ห่างไกลจากอาศรมนั้น<br>
  มีสระโบกขรณีดารดาษไปด้วยดอกปทุมและดอกอุบล<br>
  เหมือนมีในอุทยานนันทวันของพวกเทวดา<br>
  [๒๐๓๓] พราหมณ์ ในสระโบกขรณีนั้น<br>
  มีอุบลอยู่ ๓ เหล่า คือ อุบลเขียว อุบลขาว<br>
  และอุบลแดง งามตระการตามากมาย<br>
  [๒๐๓๔] ในสระนั้นมีดอกปทุมสีขาวดังผ้าโขมพัสตร์<br>
  สระนั้นชื่อสระมุจลินท์<br>
  ดารดาษไปด้วยอุบลขาว จงกลนี และผักทอดยอด<br>
  [๒๐๓๕] อนึ่ง ในสระนี้มีปทุมชาติบานสะพรั่ง<br>
  ปรากฏดังจะหาที่สุดมิได้<br>
  บ้างก็บานในฤดูคิมหันต์ บ้างก็บานในฤดูเหมันต์<br>
  ปรากฏเหมือนลอยอยู่บนน้ำซึ่งลึกประมาณเพียงเข่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๐๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) มหาวนวัณณนา<br>
  [๒๐๓๖] ปทุมชาติงามตระการตาชูดอกสะพรั่ง<br>
  ส่งกลิ่นอบอวล<br>
  หมู่ภมรก็โผบินร่อนเสียงดังกระหึ่มอยู่รายรอบ<br>
  เพราะกลิ่นหอมของดอกไม้<br>
  [๒๐๓๗] พราหมณ์ ณ ริมรอบขอบสระนี้<br>
  มีต้นไม้ขึ้นมากมายเช่นต้นกระทุ่ม<br>
  ต้นแคฝอย และต้นทองหลาง ผลิดอกออกช่อบานสะพรั่ง<br>
  [๒๐๓๘] ต้นปรู ไม้ซาก ไม้ปาริชาติ ก็มีดอกบานสะพรั่ง<br>
  ต้นกากะทิงมีอยู่ที่ ๒ ฟากฝั่งของสระมุจลินท์<br>
  [๒๐๓๙] ต้นซึก ต้นแคขาว บัวบกส่งกลิ่นฟุ้งไป<br>
  ต้นคนทีสอ ต้นคนที ต้นเขมา และต้นประดู่<br>
  ขึ้นอยู่ใกล้สระนั้น มีดอกบานสะพรั่ง<br>
  [๒๐๔๐] ต้นมะคำไก่ ไม้มะซาง ต้นแก้ว ต้นมะรุม<br>
  การะเกด กรรณิการ์ และชบา ผลิดอกบานสะพรั่ง<br>
  [๒๐๔๑] ต้นรกฟ้า ต้นอินทนิล ต้นกระท้อน และต้นทองกวาว<br>
  ต่างก็ผลิดอกออกช่อและยอดแดงระเรื่อ<br>
  [๒๐๔๒] ไม้มะรื่น ตีนเป็ด กล้วย ต้นคำฝอย นมแมว<br>
  คนทา ประดู่ลาย และสลอด ผลิดอกบานสะพรั่ง<br>
  [๒๐๔๓] ต้นมะไฟ ต้นงิ้ว ช้างน้าว พุดขาว กฤษณา<br>
  โกฐเขมา และโกฐสอ ผลิดอกบานสะพรั่ง<br>
  [๒๐๔๔] ณ บริเวณสระนั้น มีต้นไม้ที่มีทั้งอ่อนและแก่<br>
  ต้นไม่คดงอ ผลิดอกแย้มบาน<br>
  ตั้งอยู่ทั้ง ๒ ข้างอาศรมรอบเรือนไฟ<br>
  [๒๐๔๕] อนึ่ง ที่ริมรอบขอบสระนี้ มีพรรณไม้เกิดขึ้นมากมาย<br>
  คือ ตะไคร้ ถั่วเขียว ถั่วราชมาส สาหร่าย และสันตะวา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๐๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) มหาวนวัณณนา<br>
  [๒๐๔๖] น้ำในสระนี้ ถูกลมรำเพยพัด<br>
  เกิดเป็นระลอกคลื่นกระทบฝั่ง<br>
  มีหมู่แมลงโผบินเคล้าเกสรดอกไม้ที่แย้มบาน<br>
  สีเสียดเทศ เต่าร้าง และผักทอดยอดมีอยู่มาก<br>
  [๒๐๔๗] พราหมณ์ ต้นไม้ทั้งหลายดารดาษไปด้วยกล้วยไม้ชนิดต่าง ๆ<br>
  กลิ่นของบุปผชาติเหล่านั้นหอมอบอวล<br>
  อยู่ได้ถึง ๗ วัน ไม่ระเหยหายไป<br>
  [๒๐๔๘] บุปผชาติทั้งหลายเกิดอยู่เรียงราย ๒ ฟากฝั่ง<br>
  สระมุจลินท์ ล้วนแต่สวยงาม<br>
  ป่านั้นดารดาษไปด้วยต้นราชพฤกษ์ทำให้สวยงาม<br>
  [๒๐๔๙] กลิ่นดอกราชพฤกษ์นั้นหอมอบอวล<br>
  อยู่ได้ถึงกึ่งเดือน ไม่ระเหยหาย<br>
  ดอกอัญชันเขียว อัญชันขาว และกุ่มแดง มีดอกบานสะพรั่ง<br>
  ป่านั้นดารดาษไปด้วยอบเชยและแมงลัก<br>
  [๒๐๕๐] เหมือนป่านั้นจะให้คนบันเทิงใจ<br>
  ด้วยดอกไม้และกิ่งไม้ที่มีกลิ่นหอม<br>
  หมู่ภมรก็โผบินร่อนเสียงดังกระหึ่มอยู่รายรอบ<br>
  เพราะกลิ่นหอมของดอกไม้<br>
  [๒๐๕๑] พราหมณ์ ณ ริมรอบขอบสระนั้น มีฟักแฟง แตง<br>
  น้ำเต้า ๓ ชนิด คือ ชนิดหนึ่งมีผลเขื่องขนาดเท่าหม้อ<br>
  อีก ๒ ชนิดเหล่านั้นมีผลโตขนาดเท่าตะโพน<br>
  [๒๐๕๒] อนึ่ง ที่ใกล้สระนี้ มีเมล็ดพันธุ์ผักกาด<br>
  เป็นจำนวนมาก ทั้งกระเทียมที่มีใบเขียวสด<br>
  ต้นเหลาชะโอนตั้งอยู่เหมือนต้นตาล<br>
  ผักสามหาวเป็นจำนวนมากควรเด็ดดอกด้วยกำมือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๐๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) มหาวนวัณณนา<br>
  [๒๐๕๓] มีเถาโคกกระออม นมตำเลีย เถาหญ้านาง<br>
  เถาชะเอม ไม้อโศก ต้นเทียน บอระเพ็ดไฟ ชิงช้าชาลี<br>
  [๒๐๕๔] ว่านหางช้าง อังกาบ เถาพลุ และมะลิซ้อน มีดอกแย้มบาน<br>
  ต้นทองกวาวเครือมีดอกบานสะพรั่ง ขึ้นอยู่ตามต้นไม้<br>
  [๒๐๕๕] ต้นก้างปลา กำยาน คัดเค้า ชะเอม มะลิเลื้อย<br>
  มะลิธรรมดา ชบา บัวบก งดงาม<br>
  [๒๐๕๖] ต้นแคฝอย ฝ้ายทะเล และกรรณิการ์มีดอกเบ่งบาน<br>
  ปรากฏดังข่ายทองงดงาม ระเรื่อ เปรียบเหมือนเปลวเพลิง<br>
  [๒๐๕๗] ดอกไม้ที่เกิดบนบกและเกิดในน้ำเหล่านั้น<br>
  ทั้งหมดต่างก็ปรากฏอยู่ในสระนั้น<br>
  เพราะมีน้ำขังอยู่มากน่ารื่นรมย์ ด้วยประการฉะนี้<br>
  [๒๐๕๘] อนึ่ง ในสระโบกขรณีนั้น<br>
  มีปลาที่แหวกว่ายอยู่ในน้ำมากชนิด<br>
  คือ ปลาตะเพียน ปลาช่อน ปลาดุก<br>
  จระเข้ ปลามังกร ปลากา<br>
  [๒๐๕๙] ณ ที่ใกล้สระนั้น มีชะเอมต้น ชะเอมเครือ กำยาน<br>
  ประยงค์ เนระพูสี แห้วหมู สัตตบุษย์ สมุลแว้ง<br>
  [๒๐๖๐] พิมเสน สามสิบ กฤษณา เถากระไดลิงเป็นจำนานมาก<br>
  บัวบก โกฐขาว กระทุ่มเลือด ต้นหนาด<br>
  [๒๐๖๑] ขมิ้น แก้มหอม หรดาล กำคูณ สมอพิเภก<br>
  ไคร้เครือ การะบูร และกลิงคุก<br>
  [๒๐๖๒] อนึ่ง ในป่านั้น มีสัตว์หลากหลายชนิด คือ<br>
  ราชสีห์ เสือโคร่ง ยักษิณีมีหน้าดุจฬา ช้างพัง<br>
  ช้างพลาย เนื้อทราย เนื้อฟาน ละมั่ง และอีเห็น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๐๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) มหาวนวัณณนา<br>
  [๒๐๖๓] สุนัขจิ้งจอก หมาใน บ่าง กระรอก<br>
  จามรี ชะนี ลิงลม ค่าง ลิง ลิงจุ่น<br>
  [๒๐๖๔] ณ ที่ใกล้สระนั้น มีกวาง กระทิง หมี วัวป่า แรด<br>
  หมู พังพอน และงูเห่า เป็นจำนวนมาก<br>
  [๒๐๖๕] กระบือ หมาใน สุนัขจิ้งจอก กิ้งก่า ตะกวด เหี้ย<br>
  เสือดาว และเสือเหลืองมีอยู่โดยรอบด้าน<br>
  [๒๐๖๖] กระต่าย แร้ง ราชสีห์ และเสือปลา<br>
  สกุณชาติหลายชนิด คือ นกกวัก นกยูง นกหงส์ขาว ไก่ฟ้า<br>
  [๒๐๖๗] นกกะปูด ไก่ป่า นกหัสดีลิงค์ ร่ำร้องคูขันหากันและกัน<br>
  นกยางโทน นกยางกรอก นกโพระดก นกต้อยตีวิด นกกระเรียน<br>
  [๒๐๖๘] เหยี่ยวดำ เหยี่ยวแดง นกช้อนหอย นกพริก นกคับแค<br>
  นกแขวก นกกด นกกระเต็นใหญ่ นกนางแอ่น<br>
  [๒๐๖๙] นกคุ่ม นกกระทา นกกระทุง นกกระจอก<br>
  นกกระจาบ นกกระเต็นน้อย นกกางเขน<br>
  [๒๐๗๐] นกการเวก นกแอ่นลม นกเงือก นกออก<br>
  สระมุจลินท์เกลื่อนกล่นไปด้วยฝูงนกนานาชนิด<br>
  กู่ร้องขานขันด้วยเสียงต่าง ๆ กัน<br>
  [๒๐๗๑] อนึ่ง ณ ที่ใกล้สระนี้ มีฝูงนกมากมายมีขนปีกงามวิจิตร<br>
  มีเสียงไพเราะเสนาะโสตบันเทิงใจอยู่กับคู่ของตน<br>
  กู่ร้องประชันเสียงกันและกัน<br>
  [๒๐๗๒] อนึ่ง ที่ใกล้สระนี้ มีฝูงนกส่งเสียงร้องไพเราะเป็นนิตย์<br>
  มีตางามประกอบด้วยเบ้าตาขาว มีฝูงนกที่มีขนปีกงามวิจิตร<br>
  [๒๐๗๓] อนึ่ง ที่ใกล้สระนี้ มีฝูงนกส่งเสียงร้องไพเราะเป็นนิตย์<br>
  มีหงอน มีสร้อยคอเขียว กู่ร้องประชันเสียงกันและกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๐๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) มหาวนวัณณนา<br>
  [๒๐๗๔] มีไก่เถื่อน ไก่ฟ้า นกเปล้า นกนางนวล เหยี่ยวดำ<br>
  เหยี่ยวนกเขา นกกาน้ำ นกแขกเต้า และนกสาลิกา<br>
  [๒๐๗๕] อนึ่ง ที่ใกล้สระนี้ มีนกเป็นจำนวนมากเป็นพวก ๆ<br>
  คือ เหลือง แดง ขาว นกหัสดีลิงค์ พญาหงส์ทอง<br>
  นกกาน้ำ นกแขกเต้า นกเอี้ยง<br>
  [๒๐๗๖] นกดุเหว่า นกอกขาว หงส์ขาว<br>
  นกเงือก นกเค้าแมว ห่าน<br>
  นกยาง นกโพระดก นกต้อยตีวิด<br>
  [๒๐๗๗] นกพิราบ หงส์แดง นกจักรพาก นกเป็ดน้ำ<br>
  นกหัสดีลิงค์ ส่งเสียงร้องที่น่ารื่นรมย์ใจ<br>
  นกเหล่านั้นต่างก็ส่งเสียงร้องกู่ก้องหากันและกันที่เชิงเขา<br>
  ทั้งเช้าและเย็นอยู่เป็นนิตย์<br>
  [๒๐๗๘] อนึ่ง ที่ใกล้สระนี้ มีฝูงนกจำนวนมากที่มีสีต่าง ๆ กัน<br>
  บันเทิงใจอยู่กับคู่ของตนกู่ประชันเสียงกันและกัน<br>
  [๒๐๗๙] อนึ่ง ที่ใกล้สระนี้ มีฝูงนกจำนวนมากที่สีต่าง ๆ กัน<br>
  ทั้งหมดต่างก็ขันคูกู่ร้องเสียงไพเราะ<br>
  อยู่ฟากฝั่งทั้ง ๒ ของสระมุจลินท์<br>
  [๒๐๘๐] อนึ่ง ที่ใกล้สระนี้ มีฝูงนกการเวก<br>
  ต่างก็บันเทิงใจอยู่กับคู่ของตน กู่ประชันเสียงกันและกัน<br>
  [๒๐๘๑] อนึ่ง ที่ใกล้สระนี้ ฝูงนกการเวกทั้งหมดนั้น<br>
  ต่างก็กู่ร้องเสียงไพเราะอยู่ฟากฝั่งทั้ง ๒ ข้างของสระมุจลินท์<br>
  [๒๐๘๒] ป่านั้นเกลื่อนกล่นไปด้วยเนื้อทราย เนื้อฟาน <br>
  เป็นที่อยู่อาศัยของช้างพลายและช้างพัง<br>
  ดารดาษไปด้วยเถาวัลย์นานาชนิด<br>
  เป็นที่อาศัยอยู่ของฝูงชะมด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๐๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๐๘๓] อนึ่ง ที่ใกล้สระนี้ มีธัญญชาติเป็นจำนวนมาก<br>
  คือ ข้าวฟ่าง ลูกเดือยเป็นอันมาก<br>
  ข้าวสาลีที่ไม่ต้องหุงด้วยฟืนไฟ และอ้อยมิใช่น้อยก็มีอยู่ในป่านั้น<br>
  [๒๐๘๔] ทางนี้เป็นทางเดินไปได้คนเดียว ตรงไปยังอาศรม<br>
  คนผู้ไปถึงอาศรมซึ่งเป็นสถานที่ที่พระเจ้าเวสสันดร<br>
  พร้อมด้วยพระโอรสทั้งหลายประทับอยู่นั้น<br>
  จะไม่ประสบความหิว ความกระหาย และความไม่ยินดี<br>
  [๒๐๘๕] พระองค์ทรงเพศเป็นนักบวชอันประเสริฐ<br>
  ทรงขอสอยผลไม้ เครื่องบูชาไฟและชฏา<br>
  นุ่งห่มหนังเสือ บรรทมเหนือพื้นดินและบูชาไฟอยู่<br>
  [๒๐๘๖] ชูชกผู้เป็นเผ่าพันธุ์แห่งพราหมณ์<br>
  ครั้นได้ฟังคำแนะนำนี้แล้ว กระทำประทักษิณ<br>
  มีใจเบิกบาน อำลาท่านฤๅษี<br>
  แล้วหลีกไปยังสถานที่ที่พระเจ้าเวสสันดรประทับอยู่<br>
  พรรณนากัณฑ์มหาพน จบ</p>
<p> กัณฑ์กุมาร<br>
  (พระเวสสันดรตรัสว่า)<br>
  [๒๐๘๗] ลุกขึ้นยืนเถิดนะ พ่อชาลี การมาของพวกยาจกในวันนี้<br>
  ปรากฏเหมือนที่พ่อเห็นพราหมณ์มาเมื่อครั้งก่อน ๆ<br>
  ความชื่นชมยินดีทำให้พ่อเกษมศานต์<br>
  (พระชาลีกราบทูลว่า)<br>
  [๒๐๘๘] ข้าแต่พระบิดา แม้หม่อมฉันก็เห็นผู้นั้น<br>
  ปรากฏเหมือนพราหมณ์ ดูเหมือนคนเดินทาง<br>
  จักเป็นแขกของพวกเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๐๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  (ชูชกทูลถามว่า)<br>
  [๒๐๘๙] พระองค์ไม่มีโรคเบียดเบียนหรือ ทรงสุขสำราญดีหรือ<br>
  เลี้ยงอัตภาพด้วยการแสวงหามูลผลาหารสะดวกหรือ<br>
  มูลผลาหารก็มีมากหรือ<br>
  [๒๐๙๐] เหลือบ ยุง และสัตว์เลื้อยคลานมีน้อยหรือ<br>
  ในป่าที่มีเนื้อร้ายพลุกพล่าน ไม่มีมาเบียดเบียนหรือ<br>
  (พระเวสสันดรตรัสว่า)<br>
  [๒๐๙๑] ท่านพราหมณ์ เราทั้งหลายไม่มีโรคเบียดเบียนเป็นสุขสำราญดี<br>
  อนึ่ง เราเลี้ยงอัตภาพด้วยการแสวงหามูลผลาหารสะดวกดี<br>
  ทั้งมูลผลาหารก็มีมาก<br>
  [๒๐๙๒] อนึ่ง เหลือบ ยุง และสัตว์เลื้อยคลานก็มีน้อย<br>
  ในป่าที่มีเนื้อร้ายอยู่พลุกพล่าน ก็ไม่มีมาเบียดเบียนเราเลย<br>
  [๒๐๙๓] เมื่อเรามาอยู่ในป่ามีชีวิตอันหงอยเหงาตลอด ๗ เดือน<br>
  เราเพิ่งจะเห็นท่านผู้เป็นพราหมณ์บูชาไฟ<br>
  ทรงพรตอันประเสริฐ ถือไม้เท้ามีสีดังผลมะตูม<br>
  และลักจั่นน้ำนี้เป็นคนแรก<br>
  [๒๐๙๔] ท่านมหาพราหมณ์ ท่านมาดีแล้ว มิได้มาร้าย<br>
  ท่านผู้เจริญ ขอเชิญเข้าไปข้างใน<br>
  เชิญล้างเท้าทั้ง ๒ ของท่านเถิด<br>
  [๒๐๙๕] พราหมณ์ ผลมะพลับ ผลมะหาด ผลมะซาง<br>
  ผลหมากเม่ามีรสหวานปานน้ำผึ้ง<br>
  เชิญท่านเลือกฉันแต่ผลดี ๆ เถิด<br>
  [๒๐๙๖] มหาพราหมณ์ แม้น้ำดื่มนี้ก็เย็นสนิท เรานำมาจากซอกเขา<br>
  ถ้าท่านต้องการก็เชิญดื่มเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๐๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๐๙๗] อนึ่ง ท่านมาถึงป่าใหญ่ เพราะเหตุไร<br>
  หรือเพราะปัจจัยอะไร<br>
  เราถามแล้ว ขอท่านจงบอกความนั้นแก่เรา<br>
  (ชูชกกราบทูลว่า)<br>
  [๒๐๙๘] ห้วงน้ำเต็มเปี่ยมอยู่ตลอดเวลาไม่เหือดแห้งฉันใด<br>
  พระองค์ก็ฉันนั้น หม่อมฉันมาเพื่อทูลขอ<br>
  ขอพระองค์ผู้ที่หม่อมฉันทูลขอแล้ว<br>
  ทรงพระกรุณาพระราชทานพระโอรสทั้งหลายเถิด<br>
  (พระเวสสันดรตรัสว่า)<br>
  [๒๐๙๙] ท่านพราหมณ์ เรายอมให้ เรามิได้หวั่นไหว<br>
  ท่านจงเป็นใหญ่ นำลูกทั้ง ๒ ของเราไปเถิด<br>
  พระนางมัทรีราชบุตรีไปป่าแต่เช้า<br>
  จักกลับมาจากการแสวงหาผลไม้ในเวลาเย็น<br>
  [๒๑๐๐] ท่านพราหมณ์ จงพักค้างคืนสักคืนหนึ่งเถิด พรุ่งนี้เช้าจึงค่อยไป<br>
  เมื่อกุมารและกุมารีที่พระมารดาของเธอให้อาบน้ำดำเกล้า<br>
  ประดับระเบียบดอกไม้ไว้แล้ว<br>
  [๒๑๐๑] พราหมณ์ จงพักค้างคืนสักคืนหนึ่งเถิด พรุ่งนี้เช้าจึงค่อยไป<br>
  จงพากุมารและกุมารีที่ประดับตกแต่งด้วยกลิ่นหอมชนิดต่าง ๆ ไป<br>
  ในหนทางที่ปกคลุมไปด้วยดอกไม้นานาชนิด<br>
  เกลื่อนกล่นไปด้วยมูลผลาหารนานาประการ<br>
  (ชูชกกราบทูลว่า)<br>
  [๒๑๐๒] ข้าแต่พระองค์ผู้ทรงเป็นจอมทัพ<br>
  ข้าพระองค์ไม่ชอบใจที่จะพักอยู่ ข้าพระองค์ยินดีที่จะไป<br>
  แม้อันตรายจะพึงมีแก่ข้าพระองค์ ข้าพระองค์ก็จะไปให้ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๐๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๑๐๓] เพราะว่า ธรรมดาสตรีเหล่านี้เป็นผู้ไม่สมควรแก่การขอ<br>
  มีปกติกระทำอันตราย หญิงทั้งหลายรู้มนต์๑<br>
  ย่อมรับทุกสิ่งโดยข้างซ้าย<br>
  [๒๑๐๔] เมื่อพระองค์ทรงบำเพ็ญทานด้วยพระศรัทธา<br>
  พระองค์อย่าได้เห็นพระมารดาของพระปิโยรสนั้นเลย<br>
  ข้าแต่พระองค์ผู้ทรงเป็นจอมทัพ<br>
  พระมารดาของพระปิโยรสทั้ง ๒ พระองค์นั้น<br>
  จะพึงทำอันตรายได้ ข้าพระองค์จะไปให้ได้<br>
  [๒๑๐๕] ขอพระองค์ตรัสเรียกพระโอรสเหล่านั้นมาเถิด<br>
  อย่าให้พระโอรสเหล่านั้นได้พบเห็นพระมารดาเลย<br>
  เมื่อพระองค์ทรงบำเพ็ญทานอยู่ด้วยศรัทธา<br>
  บุญย่อมเจริญยิ่งขึ้นด้วยอาการฉะนี้<br>
  [๒๑๐๖] ขอพระองค์ตรัสเรียกพระโอรสเหล่านั้นมาเถิด<br>
  อย่าให้พระโอรสเหล่านั้นได้พบเห็นพระมารดาเลย<br>
  ขอเดชะ พระองค์ทรงประทานทรัพย์คือพระโอรสทั้งหลาย<br>
  แก่ข้าพระองค์แล้วจักเสด็จไปสวรรค์<br>
  (พระเวสสันดรตรัสว่า)<br>
  [๒๑๐๗] ถ้าท่านไม่ปรารถนาจะเห็นภริยาของเราผู้มีวัตรอันงาม<br>
  ก็จงทูลถวายพระกุมารทั้ง ๒ คือพระชาลีและพระกัณหาชินา<br>
  แด่พระเจ้ากรุงสญชัยผู้เป็นพระอัยกา<br>
  [๒๑๐๘] พระองค์ทอดพระเนตรเห็นพระราชกุมารเหล่านี้<br>
  ผู้มีพระสุระเสียงไพเราะ ตรัสพระวาจาน่ารัก<br>
  ทรงปลื้มพระทัยปรีดาปราโมทย์<br>
  จักพระราชทานทรัพย์แก่ท่านเป็นอันมาก<br><br>เชิงอรรถ :<br>
  ๑ มนต์ หมายถึงมารยา (ขุ.ชา.อ. ๑๐/๒๑๐๓/๓๘๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๑๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  (ชูชกกราบทูลว่า)<br>
  [๒๑๐๙] ข้าแต่พระราชบุตร ขอพระองค์โปรดทรงฟังข้าพระองค์ก่อน<br>
  ข้าพระองค์กลัวการที่จะถูกหาว่าฉกชิงเอาไป<br>
  พระเจ้ากรุงสญชัยมหาราชจะพึงลงพระราชอาญาข้าพระองค์<br>
  คือ จะทรงปรับสินไหมหรือให้ประหารชีวิต<br>
  ข้าพระองค์จะขาดทั้งทรัพย์และทาส<br>
  และจะถูกนางพราหมณีผู้เป็นเผ่าพันธุ์ของพราหมณ์ติเตียนได้<br>
  (พระเวสสันดรตรัสว่า)<br>
  [๒๑๑๐] พระมหาราชทรงตั้งอยู่ในธรรม ทรงเป็นผู้ผดุงรัฐ<br>
  ให้เจริญแก่ชาวกรุงสีพี ทอดพระเนตรเห็นพระกุมารเหล่านี้<br>
  ผู้มีพระสุระเสียงไพเราะ ตรัสพระวาจาน่ารัก<br>
  ได้ปีติและโสมนัสแล้วจักพระราชทานทรัพย์แก่ท่านเป็นอันมาก<br>
  (ชูชกกราบทูลว่า)<br>
  [๒๑๑๑] ข้าพระองค์จักทำตามสิ่งที่พระองค์ทรงพร่ำสอนคงไม่ได้<br>
  จักนำทารกทั้งหลายไปเป็นทาสรับใช้<br>
  ของนางพราหมณีเท่านั้น<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๑๑๒] ลำดับนั้น พระกุมารทั้ง ๒<br>
  คือ พระชาลีและพระกัณหาชินา ได้สดับคำของชูชกผู้หยาบช้า<br>
  ตกพระทัยจึงพากันเสด็จวิ่งหนีไปจากที่นั้น<br>
  (พระเวสสันดรตรัสเรียก ๒ กุมารว่า)<br>
  [๒๑๑๓] ชาลีลูกรัก มานี่เถิด<br>
  เจ้าทั้ง ๒ จงช่วยกันบำเพ็ญบารมีของพ่อให้เต็มเถิด<br>
  จงช่วยกันโสรจสรงหทัยของพ่อให้เยือกเย็นเถิด<br>
  จงเชื่อฟังคำของพ่อเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๑๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๑๑๔] เจ้าทั้ง ๒ จงเป็นดุจยานนาวาของพ่อ<br>
  อันไม่โยกโคลงในสาครคือภพเถิด พ่อจักข้ามฝั่งคือชาติ<br>
  จักช่วยสัตวโลกพร้อมด้วยเทวโลกให้ข้ามด้วย<br>
  [๒๑๑๕] แม่กัณหาลูกรัก มานี่เถิด ทานบารมีเป็นที่รักของพ่อ<br>
  เจ้าทั้ง ๒ จงช่วยกันโสรจสรงหทัยของพ่อให้เยือกเย็นเถิด<br>
  จงเชื่อฟังคำของพ่อเถิด<br>
  [๒๑๑๖] เจ้าทั้ง ๒ จงเป็นดุจยานนาวาของพ่อ<br>
  อันไม่โยกโคลงในสาครคือภพเถิด พ่อจักข้ามฝั่งคือชาติ<br>
  จักช่วยสัตวโลกพร้อมด้วยเทวโลกให้ข้ามด้วย<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๑๑๗] ลำดับนั้น พระเวสสันดรผู้ผดุงรัฐให้เจริญแก่ชาวกรุงสีพี<br>
  ทรงพาพระกุมารทั้ง ๒ คือ พระชาลีและพระกัณหาชินามา<br>
  ได้พระราชทานให้แก่พราหมณ์แล้ว<br>
  [๒๑๑๘] ลำดับนั้น พระเวสสันดรทรงพาพระกุมารทั้ง ๒<br>
  คือพระชาลีและพระกัณหาชินามา<br>
  ได้พระราชทานให้แก่พราหมณ์แล้ว<br>
  ก็ทรงพระทัยชื่นบานในปุตตทานอันอุดม<br>
  [๒๑๑๙] ครั้งนั้น เมื่อพระเวสสันดรได้พระราชทาน<br>
  พระกุมารทั้ง ๒ แล้ว ความบันลือลั่น<br>
  น่าสะพรึงกลัวขนพองสยองเกล้า ได้เกิดขึ้น<br>
  แผ่นดินก็สะท้านหวั่นไหว<br>
  [๒๑๒๐] ครั้งนั้น พระเวสสันดรผู้ผดุงรัฐให้เจริญแก่ชาวกรุงสีพี<br>
  ทรงประคองอัญชลี พระราชทานพระกุมาร<br>
  ผู้เจริญด้วยความสุขให้เป็นทานแก่พราหมณ์<br>
  ความบันลือลั่นน่าสะพรึงกลัวขนพองสยองเกล้า<br>
  ได้เกิดขึ้นแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๑๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๑๒๑] ลำดับนั้น พราหมณ์ผู้หยาบช้ากัดเถาวัลย์ให้ขาดแล้ว<br>
  เอาเถาวัลย์ผูกพระหัตถ์ของพระกุมารทั้ง ๒<br>
  ฉุดกระชากลากไปด้วยเถาวัลย์<br>
  [๒๑๒๒] แต่นั้น พราหมณ์นั้นถือเอาเชือกและไม้เท้า<br>
  ทุบตีพระกุมารทั้ง ๒ นั้นไป<br>
  ทั้งที่พระเจ้าเวสสันดรพระเจ้ากรุงสีพีทอดพระเนตรเห็นอยู่<br>
  [๒๑๒๓] ลำดับนั้น พระกุมารทั้งหลาย<br>
  พอหลุดจากพราหมณ์ก็รีบวิ่งหนีไป<br>
  พระชาลีมีพระเนตรทั้ง ๒ นองไปด้วยพระอัสสุชล<br>
  ชะเง้อมองดูพระบิดา<br>
  [๒๑๒๔] ทรงถวายบังคมพระยุคลบาทของพระบิดา<br>
  พระวรกายสั่นระริกเหมือนใบโพธิ์<br>
  ครั้นทรงถวายบังคมพระยุคลบาทของพระบิดาแล้ว<br>
  ก็ได้กราบทูลดังนี้ว่า<br>
  [๒๑๒๕] ข้าแต่พระบิดา พระมารดากำลังเสด็จออกไปป่า<br>
  พระองค์ก็จะพระราชทานหม่อมฉันทั้ง ๒ เสียแล้ว<br>
  ข้าแต่พระบิดา ขอพระองค์โปรดประทานหม่อมฉันทั้ง ๒<br>
  เมื่อหม่อมฉันทั้ง ๒ เห็นพระมารดากลับมาก่อน<br>
  [๒๑๒๖] ข้าแต่พระบิดา พระมารดากำลังเสด็จออกไปป่า<br>
  พระองค์ก็จะพระราชทานหม่อมฉันทั้ง ๒ เสียแล้ว<br>
  ขอพระองค์โปรดพระราชทานหม่อมฉันทั้ง ๒<br>
  จนกว่าพระมารดาของหม่อมฉันทั้ง ๒ จะได้เสด็จมา<br>
  เมื่อนั้น พราหมณ์นี้จะขายหรือจะฆ่า<br>
  ก็จงทำตามความปรารถนาเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๑๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๑๒๗] พราหมณ์ผู้หยาบช้านี้ประกอบด้วยบุรุษโทษ ๑๘ ประการ๑ คือ<br>
  <br>
    ๑. มีเท้าทู่   ๒. มีเล็บกุด<br>
    ๓. มีปลีน่องหย่อนยาน   ๔. มีริมฝีปากบนยาว<br>
    ๕. มีน้ำลายไหล  ๖. มีเขี้ยว<br>
    ๗. มีจมูกหัก<br>
   [๒๑๒๘]  ๘. มีพุงเหมือนหม้อ  ๙. มีหลังค่อม<br>
    ๑๐. มีตาเหล่ ๑๑. มีหนวดแดง<br>
    ๑๒. มีผมเหลือง ๑๓. มีหนังย่นตกกระ<br>
   [๒๑๒๙]  ๑๔. มีตาเหลือง ๑๕. มีกายคต<br>
    ๑๖. มีขาโกง ๑๗. มีขนหยาบยาว<br>
  <br>
  ๑๘. นุ่งห่มหนังเสือ เป็นอมนุษย์ที่น่าสะพรึงกลัว<br>
  [๒๑๓๐] เป็นมนุษย์หรือยักษ์ที่กินเนื้อและเลือด<br>
  ออกจากบ้านมาสู่ป่า มาทูลขอทรัพย์กับพระองค์ พระเจ้าข้า<br>
  (กัณหาชาลีกล่าวว่า)<br>
  [๒๑๓๑] ข้าแต่พระบิดา หม่อมฉันทั้ง ๒ กำลังถูกปีศาจนำไปอยู่<br>
  เพราะเหตุไรหนอ พระองค์จึงทรงมองเมินอยู่<br>
  พระทัยของเสด็จพ่อเห็นจะเหมือนหิน<br>
  หรือมิฉะนั้น ก็เหมือนแผ่นเหล็กที่ตรึงไว้<br><br>เชิงอรรถ :<br>
  ๑ บุรุษโทษ ๑๘ ประการ คือ (๑) มีเท้าทู่ หมายถึงมีเท้าแบนเป็นแผ่น (๒) มีเล็บกุด
  หมายถึงมีเล็บเน่า<br>
  (๓) มีปลีน่องหย่อนยาน หมายถึงเนื้อปลีน่องหย่อนยานลงข้างล่าง (๔) มีริมฝีปากบนยาว
  หมายถึง<br>
  ริมฝีปากด้านบนยาวห้อยปิดริมฝีปากด้านล่าง (๕) มีน้ำลายไหล หมายถึงมีน้ำลายไหล(ตลอดเวลา)<br>
  (๖) มีเขี้ยว หมายถึงมีเขี้ยวงอกขึ้นเหมือนเขี้ยวสุกร (๗) มีจมูกหัก หมายถึงมีจมูกทั้งหักทั้งคด
  (๘-๑๐<br>
  ความชัดแล้ว) (๑๑) มีหนวดแดง หมายถึงมีหนวดสีแดงเหมือนเส้นลวดทองแดง (๑๒) มีผมเหลือง<br>
  หมายถึงมีผมงอกขึ้นมาเป็นสีทอง (๑๓) มีหนังย่นตกกระ หมายถึงหนังตามตัวเต็มไปด้วยรอยย่นและ<br>
  เกลื่อนกล่นไปด้วยมูลแมลงวัน (๑๔) มีตาเหลือง หมายถึงมีลูกตาเหลือกเหลืองเหมือนตาแมว
  (๑๕) มี<br>
  กายคด หมายถึงมีที่คด ๓ แห่ง คือ สะเอว หลัง และคอ (๑๖) มีขาโกง หมายถึงมีเท้าเฉไปคนละทาง<br>
  ข้อต่อกระดูกไม่สนิทกัน (เวลาเดิน)เสียงดังกฏะ กฏะ (๑๗) ความชัดแล้ว (๑๘) เป็นอมนุษย์
  หมายถึง<br>
  ไม่ใช่มนุษย์ คือ ผู้นั้นเป็นยักษ์จำแลงตัวเป็นมนุษย์เที่ยวไป (ขุ.ชา.อ. ๑๐/๒๑๒๗-๒๑๒๙/๓๙๑-๓๙๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๑๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๑๓๒] พระองค์ไม่ทรงรู้สึกว่า หม่อมฉันทั้ง ๒<br>
  ถูกพราหมณ์ผู้หยาบช้าเหลือเกิน ผู้แสวงหาทรัพย์ผูกมัด<br>
  แกเฆี่ยนตีหม่อมฉันทั้ง ๒ เหมือนนายโคบาลเฆี่ยนตีโค<br>
  [๒๑๓๓] ขอให้น้องกัณหาอยู่ ณ ที่นี้นี่แหละ<br>
  เธอยังไม่รู้จักทุกข์ร้อนอะไร ๆ เธอจะคร่ำครวญ<br>
  เหมือนลูกเนื้อที่ยังดื่มนมพลัดจากฝูงไม่เห็นแม่<br>
  (พระกุมารคร่ำครวญถึงพระมารดาและพระบิดาว่า)<br>
  [๒๑๓๔] ข้าพระองค์ไม่เป็นทุกข์<br>
  เพราะความทุกข์เช่นนี้คนพึงได้รับเหมือนกัน<br>
  แต่ทุกข์ที่หม่อมฉันไม่เห็นพระมารดา<br>
  เป็นทุกข์ที่ยิ่งกว่านี้ของหม่อมฉัน<br>
  [๒๑๓๕] ข้าพระองค์ไม่เป็นทุกข์<br>
  เพราะความทุกข์เช่นนี้คนพึงได้รับเหมือนกัน<br>
  แต่ทุกข์ที่หม่อมฉันไม่เห็นเสด็จพ่อ<br>
  เป็นทุกข์ที่ยิ่งกว่านี้ของหม่อมฉัน<br>
  [๒๑๓๖] พระมารดานั้นจักทรงทนทุกข์ลำบากแน่<br>
  เมื่อไม่ได้ทอดพระเนตรเห็นพระกัณหาชินากุมารี<br>
  ผู้มีดวงเนตรงดงาม ก็จักทรงกันแสงพร่ำหาตลอดกาลนาน<br>
  [๒๑๓๗] พระบิดานั้นจักทรงทนทุกข์ลำบากแน่<br>
  เมื่อไม่ได้ทอดพระเนตรเห็นพระกัณหาชินากุมารี<br>
  ผู้มีดวงเนตรงดงาม ก็จักทรงกันแสงพร่ำหาตลอดกาลนาน<br>
  [๒๑๓๘] พระมารดานั้นจักทรงทนทุกข์ลำบากแน่<br>
  เมื่อไม่ได้ทอดพระเนตรเห็นพระกัณหาชินากุมารี<br>
  ผู้มีดวงเนตรงดงาม ก็จักทรงกันแสงพร่ำหา<br>
  ในอาศรมตลอดกาลนาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๑๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๑๓๙] พระบิดานั้นจักทรงทนทุกข์ลำบากแน่<br>
  เมื่อไม่ได้ทอดพระเนตรเห็นพระกัณหาชินากุมารี<br>
  ผู้มีดวงเนตรงดงาม ก็จักทรงกันแสงพร่ำหา<br>
  ในอาศรมตลอดกาลนาน<br>
  [๒๑๔๐] พระมารดานั้นจักทรงทนทุกข์ลำบากแน่<br>
  จักทรงกันแสงพร่ำหาตลอดกาลนาน<br>
  ทรงหวนระลึกถึงเราทั้ง ๒ ตลอดครึ่งคืนหรือทั้งคืนแล้ว<br>
  จะทรงซูบผอมตายไปเหมือนแม่น้ำน้อยในฤดูแล้งเหือดแห้งไป<br>
  [๒๑๔๑] พระบิดานั้นจักทรงทนทุกข์ลำบากแน่<br>
  จักทรงกันแสงพร่ำหาตลอดกาลนาน<br>
  ทรงหวนระลึกถึงเราทั้ง ๒ ตลอดครึ่งคืนหรือทั้งคืนแล้ว<br>
  จะทรงซูบผอมตายไปเหมือนแม่น้ำเขินเหือดแห้งไป<br>
  [๒๑๔๒] รุกขชาติชนิดต่าง ๆ เหล่านี้<br>
  คือ ต้นหว้า ต้นย่านทราย ที่มีกิ่งห้อยย้อย<br>
  วันนี้ เราทั้ง ๒ จะต้องละทิ้งรุกขชาติต่าง ๆ เหล่านั้นไป<br>
  [๒๑๔๓] รุกขชาติชนิดที่มีผลชนิดต่าง ๆ<br>
  คือ ต้นโพธิ์ใบ ต้นขนุน ต้นไทร<br>
  และต้นมะขวิด ที่เราทั้ง ๒ เคยเล่นมาก่อน<br>
  วันนี้ เราทั้ง ๒ จะต้องละทิ้งรุกขชาติเหล่านั้นไป<br>
  [๒๑๔๔] สวนเหล่านี้ก็ยังตั้งอยู่ นี้แม่น้ำที่เยือกเย็น<br>
  เราทั้ง ๒ เคยลงเล่นมาก่อน<br>
  วันนี้ เราทั้ง ๒ จะต้องละทิ้งสิ่งทั้ง ๒ นั้นไป<br>
  [๒๑๔๕] บุปผชาติชนิดต่าง ๆ บนภูเขาลูกโน้น<br>
  ที่เราทั้ง ๒ เคยทัดทรงมาก่อน<br>
  วันนี้ เราทั้ง ๒ จะต้องละทิ้งสิ่งเหล่านั้นไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๑๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๑๔๖] ผลไม้ชนิดต่าง ๆ บนภูเขาลูกโน้น<br>
  ที่เราทั้ง ๒ เคยบริโภคมาก่อน<br>
  วันนี้ เราทั้ง ๒ จะต้องละทิ้งผลไม้เหล่านั้นไป<br>
  [๒๑๔๗] สิ่งของเหล่านี้ คือ ตุ๊กตาช้าง ตุ๊กตาม้า และตุ๊กตาวัว<br>
  ที่พระบิดาทรงปั้นไว้ให้เราทั้ง ๒ เล่น<br>
  ซึ่งเราทั้ง ๒ เคยเล่นมาก่อน<br>
  วันนี้ เราทั้ง ๒ จะต้องละทิ้งตุ๊กตาเหล่านั้นไป<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๑๔๘] พระกุมารทั้ง ๒ พระองค์ถูกพราหมณ์ชูชกนำไปอยู่<br>
  ได้กราบทูลพระบิดาดังนี้ว่า<br>
  ข้าแต่พระบิดา ขอให้พระองค์ทรงพระกรุณา<br>
  ตรัสบอกพระมารดาว่า ลูกทั้ง ๒ ไม่มีโรค<br>
  และขอพระองค์ทรงพระสำราญเถิด<br>
  (ชาลีกล่าวว่า)<br>
  [๒๑๔๙] ตุ๊กตาช้าง ตุ๊กตาม้า และตุ๊กตาวัว<br>
  เหล่านี้เป็นของหม่อมฉันทั้ง ๒<br>
  ขอให้พระองค์โปรดประทานตุ๊กตาเหล่านั้นแก่พระมารดา<br>
  ความเศร้าโศกของพระองค์จักหายไปเพราะตุ๊กตาเหล่านั้น<br>
  [๒๑๕๐] ตุ๊กตาช้าง ตุ๊กตาม้า และตุ๊กตาวัว<br>
  เหล่านี้เป็นของหม่อมฉันทั้ง ๒<br>
  พระมารดาได้ทอดพระเนตรเห็นตุ๊กตาเหล่านั้น<br>
  ก็จักทรงกำจัดความเศร้าโศกเสียได้<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๑๕๑] ลำดับนั้น พระเวสสันดรขัตติยราชทรงบำเพ็ญทานแล้ว<br>
  เสด็จเข้าไปสู่บรรณศาลาทรงกันแสงพิลาปว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๑๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  (พระเวสสันดรทรงคร่ำครวญว่า)<br>
  [๒๑๕๒] วันนี้ ลูกน้อยทั้ง ๒ จะหิวข้าว กระหายน้ำอย่างไรหนอ<br>
  จักเดินทางไกล ร้องไห้สะอึกสะอื้น<br>
  ครั้นในตอนเย็นเวลาบริโภคอาหาร<br>
  ใครจะให้อาหารแก่ลูกทั้ง ๒ นั้น<br>
  [๒๑๕๓] วันนี้ ลูกน้อยทั้ง ๒ จะหิวข้าว กระหายน้ำอย่างไรหนอ<br>
  จักเดินทางไกล ร้องไห้สะอึกสะอื้น<br>
  ครั้นในตอนเย็นเวลาบริโภคอาหาร<br>
  ลูกทั้ง ๒ เคยอ้อนมัทรีผู้เป็นมารดาว่า พระเจ้าแม่<br>
  ลูกทั้ง ๒ หิวแล้ว ขอเสด็จแม่จงประทานแก่ลูกทั้ง ๒ เถิด<br>
  [๒๑๕๔] ลูกทั้ง ๒ ไม่ได้สวมรองเท้า<br>
  จะเดินทางด้วยเท้าเปล่าได้อย่างไร<br>
  ลูกทั้ง ๒ จะเมื่อยล้ามีบาทาทั้ง ๒ ข้างฟกช้ำ<br>
  ใครจะจูงมือลูกทั้ง ๒ นั้นเดินทาง<br>
  [๒๑๕๕] ทำไมหนอ พราหมณ์นั้นช่างร้ายกาจนักไม่ละอาย<br>
  เฆี่ยนตีลูก ๆ ผู้ไม่ประทุษร้ายต่อหน้าเรา<br>
  [๒๑๕๖] แม้แต่คนที่ตกเป็นทาสีเป็นทาสของเรา<br>
  หรือคนรับใช้อื่น ใครเล่าที่มีความละอาย<br>
  จักเฆี่ยนตีคนที่แสนต่ำต้อยแม้นั้นได้<br>
  [๒๑๕๗] เมื่อเรายังอยู่ พราหมณ์ช่างด่า<br>
  ช่างเฆี่ยนลูกรักทั้ง ๒ ของเราผู้มองดูอยู่<br>
  เหมือนปลาที่ติดอยู่ที่หน้าไซ<br>
  [๒๑๕๘] หรือเราจักถือเอาธนู จักเหน็บพระขรรค์ไว้ข้างซ้าย<br>
  นำเอาลูกทั้ง ๒ ของเรามา<br>
  เพราะว่าลูกทั้ง ๒ ถูกเฆี่ยนตีเป็นทุกข์ทรมาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๑๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๑๕๙] การที่กุมารทั้งหลายเดือดร้อน<br>
  เป็นทุกข์แสนสาหัสนี้ไม่ควรเลย<br>
  ก็ใครเล่ารู้ธรรมของสัตบุรุษทั้งหลาย<br>
  ให้ทานแล้วย่อมเดือดร้อนใจในภายหลัง<br>
  (ชาลีกล่าวว่า)<br>
  [๒๑๖๐] ได้ยินว่า คนบางพวกในโลกนี้ได้พูดความจริงไว้อย่างนี้ว่า<br>
  บุตรใดไม่มีมารดาของตนเอง บุตรนั้นก็เหมือนไม่มีบิดา<br>
  [๒๑๖๑] มานี่เถิด น้องกัณหา เราทั้ง ๒ จักตายด้วยกัน<br>
  จะมีชีวิตอยู่ไปก็เปล่าประโยชน์<br>
  พระบิดาผู้ทรงเป็นจอมประชาชนได้ประทานเราทั้ง ๒<br>
  แก่ตาพราหมณ์ผู้แสวงหาทรัพย์ ผู้หยาบช้าเหลือเกิน<br>
  แกเฆี่ยนตีหม่อมฉันทั้ง ๒ เหมือนนายโคบาลเฆี่ยนตีโค<br>
  [๒๑๖๒] รุกขชาติชนิดต่าง ๆ เหล่านี้ คือ ต้นหว้า<br>
  ต้นย่านทรายมีกิ่งห้อยย้อย ที่เราทั้ง ๒ เคยเล่นมาก่อน<br>
  น้องกัณหา วันนี้ เราทั้ง ๒ จะต้องละทิ้งรุกขชาติเหล่านั้นไป<br>
  [๒๑๖๓] รุกขชาติที่มีผลต่างชนิด ๆ คือ ต้นโพธิ์ใบ<br>
  ต้นขนุน ต้นไทร และต้นมะขวิด ที่เราทั้ง ๒ เคยเล่นมาก่อน<br>
  น้องกัณหา วันนี้ เราทั้ง ๒ จะต้องละทิ้ง<br>
  รุกขชาติเหล่านั้นไป<br>
  [๒๑๖๔] สวนเหล่านี้ก็ยังตั้งอยู่ นี้แม่น้ำที่เยือกเย็น<br>
  เราทั้ง ๒ เคยลงเล่นมาก่อน<br>
  น้องกัณหา วันนี้ เราทั้ง ๒ จะต้องละทิ้งสิ่งทั้ง ๒ นั้นไป<br>
  [๒๑๖๕] บุปผชาติชนิดต่าง ๆ บนภูเขาลูกโน้น<br>
  ที่เราทั้ง ๒ เคยทัดทรงมาก่อน<br>
  น้องกัณหา วันนี้ เราทั้ง ๒ จะต้องละทิ้งสิ่งเหล่านั้นไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๑๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๑๖๖] ผลไม้ชนิดต่าง ๆ บนภูเขาลูกโน้น<br>
  ที่เราทั้ง ๒ เคยบริโภคมาก่อน น้องกัณหา วันนี้<br>
  เราทั้ง ๒ จะต้องละทิ้งผลไม้เหล่านั้นไป<br>
  [๒๑๖๗] สิ่งของเหล่านี้ คือ ตุ๊กตาช้าง ตุ๊กตาม้า และตุ๊กตาวัว<br>
  ที่พระบิดาทรงปั้นไว้ให้เราทั้ง ๒ เล่น<br>
  ซึ่งเราทั้ง ๒ เคยเล่นมาก่อน<br>
  น้องกัณหา วันนี้ เราทั้ง ๒ จะต้องละทิ้งตุ๊กตาเหล่านั้นไป<br>
  [๒๑๖๘] พระกุมารทั้ง ๒ เหล่านั้น คือ พระชาลี<br>
  และพระกัณหาชินาถูกพราหมณ์ชูชกนำไปอยู่<br>
  พอพ้นออกจากมือพราหมณ์ ก็พากันวิ่งไปทางนั้น ๆ<br>
  [๒๑๖๙] ลำดับนั้น พราหมณ์นั้นถือเอาเชือกและไม้เท้า<br>
  ทุบตีราชกุมารและกุมารีทั้ง ๒ นั้นแล้วนำไป<br>
  ทั้งที่พระเวสสันดรพระเจ้ากรุงสีพีทอดพระเนตรเห็นอยู่<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๑๗๐] พระกัณหาชินาได้กราบทูลพระบิดาว่า ข้าแต่พระบิดา<br>
  พราหมณ์นี้เฆี่ยนตีหม่อมฉันด้วยไม้เท้าเหมือนตีทาสีผู้เกิดในเรือนเบี้ย<br>
  [๒๑๗๑] ข้าแต่พระบิดา ผู้นี้คงจะมิใช่พราหมณ์เป็นแน่<br>
  เพราะพราหมณ์ทั้งหลายเป็นผู้มีธรรม<br>
  แต่พราหมณ์คงจะเป็นยักษ์แปลงเพศเป็นพราหมณ์<br>
  นำลูกทั้ง ๒ ไปเพื่อจะกินเป็นอาหาร พระเจ้าข้า<br>
  ลูกทั้ง ๒ ถูกพราหมณ์ผู้เป็นปีศาจนำไป<br>
  ข้าแต่พระบิดา ทำไมหนอ พระองค์จึงเมินเฉยอยู่เล่า<br>
  (พระกัณหาชินาได้เดินคร่ำครวญไปว่า)<br>
  [๒๑๗๒] เท้าของเราทั้ง ๒ นี้ยังเล็กนักเป็นทุกข์ ทั้งหนทางก็ไกล<br>
  เดินไปได้แสนยาก เมื่อพระอาทิตย์คล้อยลงต่ำ<br>
  พราหมณ์ก็เร่งเราทั้ง ๒ ให้รีบเดิน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๒๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์กุมาร<br>
  [๒๑๗๓] เราทั้ง ๒ ขอโอดครวญกราบไหว้เทพเจ้าทั้งหลาย<br>
  ผู้สิงสถิตอยู่ ณ ภูเขา ลำเนาไพร สระน้ำ<br>
  และบ่อน้ำ ที่มีท่าสวยงาม ด้วยเศียรเกล้า<br>
  [๒๑๗๔] ขอเทพเจ้าทั้งหลายผู้สิงสถิตอยู่ ณ ป่าหญ้า ลดาวัลย์<br>
  ต้นไม้ที่เป็นโอสถ บนภูเขา และป่าไม้<br>
  ขอให้ช่วยกราบทูลพระมารดาว่า เราทั้ง ๒ นี้ไม่มีโรค<br>
  พราหมณ์นี้นำเราทั้ง ๒ ไป<br>
  [๒๑๗๕] อนึ่ง เทพเจ้าผู้เจริญทั้งหลาย ขอให้ท่านทั้งหลาย<br>
  จงช่วยกราบทูลพระแม่เจ้ามัทรีผู้เป็นพระมารดาของเราทั้ง ๒ ว่า<br>
  ถ้าพระแม่เจ้าปรารถนาจะเสด็จติดตามมา<br>
  ก็ให้รีบเสด็จติดตามมาโดยเร็ว<br>
  [๒๑๗๖] ทางนี้เป็นทางเดินไปได้คนเดียว ตรงไปยังอาศรม<br>
  พระมารดาพึงเสด็จติดตามมาทางนั้นเท่านั้น<br>
  ก็จะทันได้เห็นเราทั้ง ๒ อย่างเร็วไว<br>
  [๒๑๗๗] โอหนอ พระเจ้าแม่ผู้ทรงเพศเป็นตาปสินี<br>
  ทรงนำมูลผลาหารมาจากป่า<br>
  ได้เห็นอาศรมอันว่างเปล่า พระองค์จักเป็นทุกข์<br>
  [๒๑๗๘] พระมารดาเสด็จเที่ยวไปแสวงหามูลผลาหารจนล่วงเวลา<br>
  คงได้มามิใช่น้อย คงไม่ทราบว่า<br>
  เราทั้ง ๒ ถูกพราหมณ์ผู้แสวงหาทรัพย์ผูกมัดพาไป<br>
  [๒๑๗๙] ถูกพราหมณ์ผู้หยาบช้าเหลือเกิน ผู้แสวงหาทรัพย์ผูกมัด<br>
  แกเฆี่ยนตีหม่อมฉันทั้ง ๒ เหมือนนายโคบาลเฆี่ยนตีโค<br>
  เออก็วันนี้ เราทั้ง ๒ จะได้เห็นพระมารดา<br>
  เสด็จมาจากการแสวงหามูลผลาหารในเวลาเย็น<br>
  [๒๑๘๐] พระมารดาพึงประทานผลไม้ที่เจือด้วยน้ำผึ้งแก่พราหมณ์<br>
  ครั้งนั้น พราหมณ์นี้หิวกระหาย จะไม่พึงเร่งให้เราทั้ง ๒ เดิน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๒๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  [๒๑๘๑] เท้าทั้ง ๒ ของเราบวมหนอ<br>
  พราหมณ์ก็เร่งให้เราทั้ง ๒ รีบเดิน<br>
  พระกุมารทั้งหลายทรงรักใคร่ในพระมารดา<br>
  ทรงกันแสงพิลาปอยู่ ณ ที่นั้นด้วยประการฉะนี้<br>
  กัณฑ์กุมาร จบ</p>
<p> กัณฑ์มัทรี<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๑๘๒] เทวดาเหล่านั้นได้ฟังพระกุมารทั้ง ๒ นั้น<br>
  ทรงพิลาปรำพันแล้ว จึงได้กล่าวกับเทพบุตรทั้ง ๓<br>
  ดังนี้ว่า ท่านทั้ง ๓ จงแปลงเพศเป็นสัตว์ร้ายในป่า<br>
  คือ ราชสีห์ เสือโคร่ง และเสือเหลือง<br>
  [๒๑๘๓] อย่าให้พระนางมัทรีราชบุตรีเสด็จกลับมาจากการแสวงหา<br>
  มูลผลาหารในตอนเย็น และอย่าให้สัตว์ร้ายในป่า<br>
  อันเป็นแคว้นของเราทั้งหลายรบกวนพระนางมัทรีราชบุตรีได้<br>
  [๒๑๘๔] ถ้าราชสีห์ เสือโคร่ง และเสือเหลือง<br>
  พึงรบกวนพระนางผู้ทรงสิริโฉม<br>
  พระชาลีกุมารก็จะมีพระชนม์อยู่ไม่ได้เลย<br>
  แล้วพระกัณหาชินาจะมีพระชนม์อยู่ได้แต่ที่ไหน<br>
  พระนางผู้ทรงลักษณะอันสง่างาม<br>
  จะพึงสูญเสียทั้งพระภัสดาและพระลูกรักทั้ง ๒ ไปเท่านั้น<br>
  (พระนางมัทรีใคร่ครวญว่า)<br>
  [๒๑๘๕] เสียมของเราก็หล่นลง ตาข้างขวาก็เขม่นอยู่ริก ๆ<br>
  ต้นไม้ทั้งหลายที่เคยมีผลก็กลับไม่มีผล<br>
  และทุก ๆ ทิศก็มืดมน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๒๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  [๒๑๘๖] เมื่อพระนางเสด็จกลับบ่ายพระพักตร์มาสู่อาศรม<br>
  ในเวลาที่พระอาทิตย์อัสดงคต เหล่าสัตว์ร้ายก็มายืนขวางทาง<br>
  (พระนางมัทรีรำพึงว่า)<br>
  [๒๑๘๗] เมื่อพระอาทิตย์คล้อยต่ำลง และอาศรมก็ยังอยู่ไกลนัก<br>
  พระเจ้าพี่เวสสันดรและพระลูกรักทั้ง ๒ นั้น<br>
  ก็คอยบริโภคมูลผลาหารที่เราจักนำไปจากป่านี้<br>
  [๒๑๘๘] พระจอมกษัตริย์นั้นประทับอยู่ในบรรณศาลาพระองค์เดียว<br>
  คงจะทรงปลอบประโลมให้ลูกน้อยทั้ง ๒ ผู้หิวกระหาย<br>
  คอยทอดพระเนตรดูเราผู้ยังมาไม่ถึงให้ยินดีเป็นแน่แท้<br>
  [๒๑๘๙] ลูกน้อยเหล่านั้นของเราเป็นกำพร้าน่าสงสาร<br>
  ในเวลาเย็นเป็นเวลากินเวลาดื่มก็จักคอย<br>
  เหมือนลูกเนื้อที่กำลังดื่มนมเป็นแน่แท้<br>
  [๒๑๙๐] ลูกน้อยเหล่านั้นของเราเป็นกำพร้าน่าสงสาร<br>
  ในเวลาเย็นเป็นเวลากินเวลาดื่มก็จักคอย<br>
  เหมือนลูกเนื้อที่กำลังกระหายน้ำเป็นแน่แท้<br>
  [๒๑๙๑] ลูกน้อยเหล่านั้นของเราเป็นกำพร้าน่าสงสาร<br>
  คงจะยืนคอยต้อนรับเรา<br>
  เหมือนลูกโคอ่อนคอยชะเง้อหาแม่เป็นแน่แท้<br>
  [๒๑๙๒] ลูกน้อยเหล่านั้นของเราเป็นกำพร้าน่าสงสาร<br>
  คงจะยืนคอยต้อนรับเรา<br>
  เหมือนลูกหงส์ที่ตกอยู่ในเปือกตมเป็นแน่แท้<br>
  [๒๑๙๓] ลูกน้อยเหล่านั้นของเราเป็นกำพร้าน่าสงสาร<br>
  คงจะยืนคอยต้อนรับเราอยู่ไม่ไกลจากอาศรม<br>
  [๒๑๙๔] หนทางที่จะไปก็มีอยู่ทางเดียว<br>
  และเป็นทางที่เดินไปได้คนเดียว โดยข้างหนึ่งเป็นสระน้ำ<br>
  อีกข้างหนึ่งเป็นบึง เรายังไม่เห็นทางอื่นที่จะไปสู่อาศรมได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๒๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  [๒๑๙๕] ข้าแต่พญาเนื้อทั้งหลายผู้มีกำลังมากในป่าใหญ่<br>
  ข้าพเจ้าขอนอบน้อมต่อท่านทั้งหลาย<br>
  ท่านทั้งหลายกับข้าพเจ้าก็เป็นพี่น้องกันโดยธรรม<br>
  ข้าพเจ้าขออ้อนวอน ขอท่านทั้งหลายจงให้ทางแก่ข้าพเจ้าเถิด<br>
  [๒๑๙๖] ข้าพเจ้าเป็นภรรยาของพระราชบุตรผู้มีสิริ<br>
  ผู้ถูกขับไล่จากกรุงสีพี<br>
  และข้าพเจ้ามิได้ดูหมิ่นพระสวามีพระองค์นั้นเลย<br>
  เหมือนดังนางสีดาคอยประพฤติตามพระราม<br>
  [๒๑๙๗] ขอท่านทั้งหลายจงหลีกทางให้ดิฉัน<br>
  แล้วกลับไปเยี่ยมลูกน้อยของท่าน<br>
  ในเวลาออกหาอาหารในตอนเย็น<br>
  ส่วนดิฉันก็จะกลับไปเยี่ยมลูกน้อยทั้ง ๒ คือ<br>
  พระชาลีและพระกัณหาชินา<br>
  [๒๑๙๘] อนึ่ง มูลผลาหารนี้ก็มีอยู่มาก<br>
  และภักษาก็มีอยู่ไม่น้อย ดิฉันขอแบ่งให้พวกท่านกึ่งหนึ่ง<br>
  ดิฉันอ้อนวอนแล้ว ขอท่านทั้งหลายจงให้ทางแก่ดิฉันเถิด<br>
  [๒๑๙๙] พระมารดาของเราทั้งหลายเป็นราชบุตรี<br>
  และพระบิดาของเราทั้งหลายก็เป็นพระราชบุตร<br>
  ท่านทั้งหลายกับดิฉันเป็นพี่น้องกันโดยธรรม<br>
  ดิฉันอ้อนวอนแล้ว ขอท่านทั้งหลายจงให้ทางแก่ดิฉันเถิด<br>
  [๒๒๐๐] พญาเนื้อร้ายทั้งหลายได้ฟังวาจาอันไพเราะ<br>
  ซึ่งประกอบด้วยความการุณย์เป็นอย่างมาก<br>
  ของพระนางผู้ทรงพิลาปรำพันอยู่<br>
  จึงได้พากันหลีกออกจากทางไป<br>
  [๒๒๐๑] ลูกน้อยทั้งหลายคงขมุกขมัวไปด้วยฝุ่น<br>
  คงจะยืนคอยต้อนรับเรา<br>
  เหมือนลูกโคอ่อนยืนคอยชะเง้อหาแม่เป็นแน่แท้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๒๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  [๒๒๐๒] ลูกน้อยทั้งหลายคงขมุกขมัวไปด้วยฝุ่น<br>
  คงจะยืนคอยต้อนรับเราอยู่ตรงนี้<br>
  เหมือนลูกหงส์ที่ตกอยู่ในเปือกตมเป็นแน่แท้<br>
  [๒๒๐๓] ลูกน้อยทั้งหลายคงขมุกขมัวไปด้วยฝุ่น<br>
  คงจะยืนคอยต้อนรับเราอยู่ตรงนี้ ไม่ห่างไกลจากอาศรม<br>
  [๒๒๐๔] ลูกน้อยเหล่านั้นเคยร่าเริงวิ่งมาต้อนรับเรา<br>
  เหมือนจะทำให้หทัยของเราหวั่นไหว<br>
  เหมือนลูกเนื้อเห็นแม่แล้วหูชันร่าเริงวิ่งไปวิ่งมารอบแม่<br>
  วันนี้ เรามิได้เห็นลูกน้อยทั้ง ๒ คือ<br>
  พ่อชาลีและแม่กัณหาชินานั้นเลย<br>
  [๒๒๐๕] เราละลูกน้อยทั้งหลายไว้ออกไปหาผลไม้<br>
  เหมือนแม่แพะและแม่เนื้อละลูกน้อย ไปหากิน<br>
  เหมือนปักษีละลูกน้อยไปจากรัง หรือเหมือนแม่ราชสีห์<br>
  ผู้ต้องการอาหารละลูกน้อยไว้ออกไปหากิน<br>
  วันนี้ เราไม่เห็นลูกน้อยทั้ง ๒ คือ<br>
  พ่อชาลีและแม่กัณหาชินานั้นเลย<br>
  [๒๒๐๖] นี้รอยเท้าวิ่งเล่นไปมาของลูกน้อยทั้ง ๒<br>
  ยังปรากฏอยู่เหมือนรอยเท้าช้างที่เชิงเขา<br>
  นี้กองทรายที่ลูกน้อยทั้ง ๒ ขนมาเล่น<br>
  ยังกระจัดกระจายอยู่ ณ ที่ใกล้อาศรม<br>
  วันนี้ เราไม่เห็นลูกน้อยทั้ง ๒ คือ<br>
  พ่อชาลีและแม่กัณหาชินานั้นเลย<br>
  [๒๒๐๗] ลูกน้อยทั้งหลายเคยเกลื่อนกล่นไปด้วยทราย<br>
  และขมุกขมัวไปด้วยฝุ่น วิ่งเข้ามาล้อมเราอยู่รอบ ๆ<br>
  เรามิได้เห็นทารกเหล่านั้น<br>
  [๒๒๐๘] เมื่อก่อนลูกน้อยทั้งหลายเคยต้อนรับเราผู้กลับมา<br>
  จากป่าแต่ที่ไกล วันนี้ เราไม่เห็นลูกน้อยทั้ง ๒ คือ<br>
  พ่อชาลีและแม่กัณหาชินานั้นเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๒๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  [๒๒๐๙] ลูกน้อยทั้งหลายเคยไปคอยต้อนรับแม่ คอยมองดูเราแต่ที่ไกล<br>
  เหมือนลูกแพะหรือลูกเนื้อคอยชะเง้อหาแม่<br>
  เรามิได้เห็นทารกเหล่านั้นเลย<br>
  [๒๒๑๐] ผลมะตูมสีเหลืองที่ตกอยู่นี้<br>
  เป็นของเล่นของลูกน้อยทั้ง ๒ นั้น<br>
  วันนี้ เรามิได้เห็นลูกน้อยทั้ง ๒ คือ<br>
  พ่อชาลีและแม่กัณหาชินานั้นเลย<br>
  [๒๒๑๑] ถันทั้ง ๒ ของเรานี้ยังเต็มไปด้วยน้ำนม<br>
  และอกของเราเหมือนจะแตกดับ<br>
  วันนี้ เรามิได้เห็นลูกน้อยทั้ง ๒ คือ<br>
  พ่อชาลีและแม่ กัณหาชินานั้นเลย<br>
  [๒๒๑๒] ใครเล่าจะค้นชายพก ใครเล่าจะเหนี่ยวถันทั้ง ๒ ของเรา<br>
  วันนี้ เราไม่เห็นลูกน้อยทั้ง ๒ คือ<br>
  พ่อชาลีและแม่กัณหาชินานั้นเลย<br>
  [๒๒๑๓] เวลาเย็น ลูกน้อยทั้ง ๒ ขมุกขมัวไปด้วยฝุ่น<br>
  เคยวิ่งเข้ามาเกาะที่ชายพกของเรา<br>
  วันนี้ เรามิได้เห็นทารกเหล่านั้นเลย<br>
  [๒๒๑๔] เมื่อก่อน อาศรมนี้ปรากฏแก่เราเหมือนโรงมหรสพ<br>
  วันนี้ เมื่อเราไม่เห็นลูกน้อยเหล่านั้น<br>
  อาศรมปรากฏเหมือนดังจะหมุนไป<br>
  [๒๒๑๕] นี่อย่างไร อาศรมจึงปรากฏกับเราดูเงียบสงัดจริงหนอ<br>
  แม้ฝูงกาป่าก็มิได้ส่งเสียงร้อง<br>
  ทารกทั้งหลายของเราคงจะตายแน่<br>
  [๒๒๑๖] นี่อย่างไร อาศรมจึงปรากฏกแก่เราดูเงียบสงัดจริงหนอ<br>
  แม้ฝูงนกก็มิได้ส่งเสียงร้อง<br>
  ทารกทั้งหลายของเราคงจะตายแน่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๒๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  [๒๒๑๗] นี่อย่างไร พระองค์จึงทรงนิ่งเฉยอยู่<br>
  แม้เมื่อคืนใจหม่อมฉันก็เหมือนฝันไป แม้ฝูงกาป่าก็มิได้ส่งเสียงร้อง<br>
  ทารกทั้งหลายของหม่อมฉันคงจะตายแน่<br>
  [๒๒๑๘] นี่อย่างไร พระองค์จึงทรงนิ่งเฉยอยู่<br>
  แม้เมื่อคืนใจหม่อมฉันก็เหมือนฝันไป แม้ฝูงนกก็มิได้ส่งเสียงร้อง<br>
  ทารกทั้งหลายของหม่อมฉันคงจะตายแน่<br>
  [๒๒๑๙] ข้าแต่พระลูกเจ้า เหล่าเนื้อร้ายในป่าอันเงียบสงัด<br>
  ได้กินทารกทั้งหลายของหม่อมฉันแล้วหรือกระไรหนอ<br>
  หรือว่าใครนำทารกทั้งหลายของหม่อมฉันไป<br>
  [๒๒๒๐] ทารกเหล่านั้นผู้กำลังพูดจาน่ารัก<br>
  พระองค์ทรงส่งไปเป็นทูต หรือว่ายังหลับอยู่<br>
  หรือทารกเหล่านั้นของเราออกไปเล่นภายนอก<br>
  [๒๒๒๑] เส้นผม ลายมือ ลายเท้าของทารกเหล่านั้นมิได้ปรากฏเลย<br>
  หรือนกทั้งหลายมาโฉบเฉี่ยวเอาไป<br>
  หรือว่าใครนำทารกทั้งหลายของหม่อมฉันไป<br>
  [๒๒๒๒] การที่หม่อมฉันมิได้เห็นลูกน้อยทั้ง ๒ คือ<br>
  พ่อชาลีและแม่กัณหาชินาในวันนี้นั้น<br>
  เป็นทุกข์ยิ่งกว่าการถูกขับไล่จากแคว้น<br>
  เปรียบเหมือนแผลที่ถูกลูกศรแทง<br>
  [๒๒๒๓] การที่หม่อมฉันมิได้เห็นลูกน้อยทั้ง ๒<br>
  และฝ่าพระบาทมิได้ตรัสกับหม่อมฉันนี้<br>
  เป็นดุจลูกศรเสียบแทงหทัยของหม่อมฉันซ้ำสอง<br>
  หทัยของหม่อมฉันย่อมหวั่นไหว<br>
  [๒๒๒๔] ข้าแต่พระราชบุตร ถ้าคืนวันนี้พระองค์มิได้ตรัสกับหม่อมฉัน<br>
  พรุ่งนี้เช้าพระองค์น่าจะได้ทอดพระเนตรหม่อมฉัน<br>
  ผู้ปราศจากชีวิตตายไปแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๒๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  (พระเวสสันดรตรัสว่า)<br>
  [๒๒๒๕] แม่มัทรีราชบุตรีผู้มีรูปโฉมงดงาม ผู้มียศ<br>
  มัวไปแสวงหามูลผลาหารแต่เช้า<br>
  ทำไมจึงกลับมาจนเย็น<br>
  (พระนางมัทรีกราบทูลว่า)<br>
  [๒๒๒๖] พระองค์ได้ทรงสดับแล้วมิใช่หรือ<br>
  ซึ่งเสียงบันลือลั่นของราชสีห์และเสือโคร่ง<br>
  ต่างก็มุ่งมาสู่สระนี้เพื่อจะดื่มน้ำ<br>
  [๒๒๒๗] บุพพนิมิตได้เกิดมีแก่หม่อมฉันผู้กำลังเที่ยวอยู่ในป่าใหญ่<br>
  คือ เสียมพลัดตกจากมือของหม่อมฉัน<br>
  และกระเช้าที่หาบอยู่ก็พลัดตกจากบ่า<br>
  [๒๒๒๘] เวลานั้น หม่อมฉันหวาดกลัวเป็นกำลัง<br>
  จึงได้ทำอัญชลี นอบน้อมไปทั่วทุกทิศ<br>
  ขอความสวัสดีพึงมีแต่ที่นี้ด้วย<br>
  [๒๒๒๙] ขอพระราชบุตรของเราอย่าได้ถูกราชสีห์<br>
  หรือเสือเหลืองเบียดเบียนเลย<br>
  หรือขอให้ทารกทั้งหลายอย่าได้ถูกหมี<br>
  สุนัขป่า หรือเสือดาวรังควานเลย<br>
  [๒๒๓๐] สัตว์ร้ายทั้ง ๓ ในป่า คือ ราชสีห์ เสือโคร่ง<br>
  และเสือเหลืองได้มายืนขวางทางหม่อมฉัน<br>
  เพราะฉะนั้น หม่อมฉันจึงกลับมาถึงในเวลาเย็น<br>
  (พระนางมัทรีทรงคร่ำครวญว่า)<br>
  [๒๒๓๑] เราเป็นผู้ไม่ประมาท หมั่นปฏิบัติพระสวามี<br>
  บำรุงเลี้ยงดูลูกน้อยทั้งหลายทุกวัน<br>
  เหมือนมาณพปฏิบัติอาจารย์<br>
  เราเกล้าผมประพฤติพรหมจรรย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๒๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  [๒๒๓๒] นุ่งห่มหนังเสือ เที่ยวไปแสวงหามูลผลาหาร<br>
  ในป่ามาทุกวันคืนเพราะความรักเธอทั้งหลาย นะลูกน้อย<br>
  [๒๒๓๓] ขมิ้นเหลือง ผลมะตูมสุกแม่หามาแล้ว<br>
  และแม่ก็ได้นำผลไม้สุกมา นี้เป็นของเล่นของลูกรักทั้ง ๒ นะลูก<br>
  [๒๒๓๔] ข้าแต่พระองค์ผู้จอมกษัตริย์ เหง้าบัวพร้อมทั้งฝัก<br>
  หน่ออุบล และกระจับ ที่คลุกน้ำผึ้ง<br>
  ขอเชิญพระองค์ทรงเสวยพร้อมพระโอรสทั้งหลายเถิด<br>
  [๒๒๓๕] ขอพระองค์โปรดประทานดอกปทุมให้พ่อชาลี<br>
  ประทานดอกโกมุทให้กุมารี<br>
  พระองค์จะได้ทอดพระเนตรพระกุมารทั้งหลาย<br>
  ผู้ทรงประดับดอกไม้ฟ้อนรำอยู่<br>
  ข้าแต่พระเจ้ากรุงสีพี ขอพระองค์โปรดตรัสเรียก<br>
  พระโอรสทั้งหลายมาเถิด<br>
  [๒๒๓๖] ข้าแต่พระองค์ผู้เป็นจอมทัพ ต่อจากนั้น<br>
  ขอพระองค์ทรงสดับพระสุรเสียงอันไพเราะอ่อนหวาน<br>
  ของแม่กัณหาชินาผู้ซึ่งกำลังเข้าสู่อาศรมเถิด<br>
  [๒๒๓๗] เราทั้ง ๒ ถูกเนรเทศจากแคว้น เป็นผู้มีสุขและทุกข์เสมอกัน<br>
  ข้าแต่พระเจ้ากรุงสีพี ถึงพระองค์ก็โปรดทอดพระเนตรลูกน้อยทั้ง ๒<br>
  คือ พ่อชาลีและแม่กัณหาชินาเถิด<br>
  [๒๒๓๘] หม่อมฉันคงได้สาปแช่งสมณะและพราหมณ์<br>
  ผู้มีพรหมจรรย์เป็นเบื้องหน้า มีศีล เป็นพหูสูตในโลกเป็นแน่<br>
  วันนี้ หม่อมฉันจึงไม่เห็นลูกน้อยทั้ง ๒<br>
  คือ พ่อชาลีและแม่กัณหาชินา<br>
  [๒๒๓๙] รุกขชาติชนิดต่าง ๆ เหล่านี้ คือ ต้นหว้า<br>
  ต้นย่านทรายมีกิ่งห้อยย้อย ที่พระกุมารทั้ง ๒ เคยเล่นมาก่อน<br>
  วันนี้ กุมารเหล่านั้นไม่ปรากฏให้เห็น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๒๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  [๒๒๔๐] รุกขชาติที่มีผลชนิดต่าง ๆ คือ ต้นโพธิ์ใบ ต้นขนุน<br>
  ต้นไทร และต้นมะขวิด เหล่านี้ที่กุมารทั้ง ๒ เคยมาวิ่งเล่น<br>
  วันนี้ กุมารเหล่านั้นไม่ปรากฏให้เห็น<br>
  [๒๒๔๑] สวนเหล่านี้ก็ยังตั้งอยู่ นี้แม่น้ำที่เยือกเย็น<br>
  ที่กุมารทั้ง ๒ เคยมาเล่น<br>
  กุมารทั้ง ๒ ไม่ปรากฏให้เห็น<br>
  [๒๒๔๒] บุปผชาติชนิดต่าง ๆ มีอยู่บนภูเขาลูกนี้<br>
  ที่กุมารทั้ง ๒ เคยทัดทรง<br>
  กุมารเหล่านั้นไม่ปรากฏให้เห็น<br>
  [๒๒๔๓] ผลไม้ชนิดต่าง ๆ ที่มีอยู่บนภูเขาลูกนี้<br>
  ที่กุมารทั้ง ๒ เคยมาเสวย<br>
  กุมารเหล่านั้นไม่ปรากฏให้เห็น<br>
  [๒๒๔๔] ตุ๊กตาช้าง ตุ๊กตาม้า และตุ๊กตาวัว<br>
  เหล่านี้ที่กุมารเหล่านั้นเคยเล่น<br>
  กุมารเหล่านั้นไม่ปรากฏให้เห็น<br>
  [๒๒๔๕] ตุ๊กตาเนื้อทรายทองเล็ก ๆ ตุ๊กตากระต่าย ตุ๊กตานกเค้า<br>
  ตุ๊กตาชะมดเหล่านี้เป็นอันมากที่กุมารทั้ง ๒ เคยเล่น<br>
  กุมารเหล่านั้นไม่ปรากฏให้เห็น<br>
  [๒๒๔๖] ตุ๊กตาหงส์ ตุ๊กตานกกระเรียน<br>
  ตุ๊กตานกยูงที่มีแววหางงามวิจิตร<br>
  เหล่านี้ที่กุมารทั้ง ๒ เคยเล่น<br>
  กุมารเหล่านั้นไม่ปรากฏให้เห็น<br>
  [๒๒๔๗] พุ่มไม้มีดอกบานสะพรั่งทุกฤดูกาลเหล่านี้<br>
  ที่กุมารทั้ง ๒ เคยมาเล่น<br>
  กุมารเหล่านั้นไม่ปรากฏให้เห็น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๓๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  [๒๒๔๘] สระโบกขรณีที่น่ารื่นรมย์เหล่านี้ มีนกจักรพากส่งเสียงกู่ขัน<br>
  ดารดาษไปด้วยดอกมณฑาลก ปทุม และอุบล<br>
  ที่กุมารทั้ง ๒ เคยมาเล่น กุมารเหล่านั้นไม่ปรากฏให้เห็น<br>
  [๒๒๔๙] พระองค์มิได้หักฟืน มิได้ตักน้ำ มิได้ติดไฟ<br>
  เพราะเหตุไรหนอ พระองค์จึงทรงหงอยเหงาซบเซาอยู่<br>
  [๒๒๕๐] เพราะคนรักกับคนรักยังรวมกันอยู่<br>
  ความทุกข์ร้อนของหม่อมฉันย่อมหายไป<br>
  วันนี้ หม่อมฉันมิได้เห็นลูกน้อยทั้ง ๒<br>
  คือ พ่อชาลีและแม่กัณหาชินา<br>
  [๒๒๕๑] ข้าแต่สมมติเทพ หม่อมฉันมิได้เห็นลูกน้อยทั้ง ๒ ของฉัน<br>
  ไม่ทราบว่า ผู้ใดนำลูกน้อยเหล่านั้นไป<br>
  แม้แต่ฝูงกาป่าก็มิได้ส่งเสียงร้อง<br>
  ทารกทั้งหลายของหม่อมฉันคงตายแล้วเป็นแน่<br>
  [๒๒๕๒] ข้าแต่สมมติเทพ หม่อมฉันมิได้เห็นลูกน้อยทั้ง ๒ ของเรา<br>
  ไม่ทราบว่า ผู้ใดนำลูกน้อยเหล่านั้นไป<br>
  แม้ฝูงนกก็มิได้ส่งเสียงร้อง<br>
  ทารกทั้งหลายของหม่อมฉันคงตายแล้วเป็นแน่<br>
  [๒๒๕๓] พระนางมัทรีทรงปริเวทนา<br>
  พลางเที่ยวไปวิ่งหาตามซอกเขาและป่าชัฏ<br>
  ในท้องเขาวงกตนั้นแล้วเสด็จมายังอาศรมอีก<br>
  ทรงกันแสงอยู่ในสำนักพระราชสวามี ทูลคร่ำครวญว่า<br>
  [๒๒๕๔] ข้าแต่สมมติเทพ หม่อมฉันมิได้เห็นลูกน้อยทั้ง ๒ ของเรา<br>
  และไม่ทราบว่า ผู้ใดนำลูกน้อยเหล่านั้นไป<br>
  แม้แต่ฝูงกาป่าก็มิได้ส่งเสียงร้อง<br>
  ทารกทั้งหลายของหม่อมฉันคงตายแล้วเป็นแน่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๓๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  [๒๒๕๕] ข้าแต่สมมติเทพ หม่อมฉันไม่เห็นลูกน้อยทั้ง ๒ ของเรา<br>
  และไม่ทราบว่า ผู้ใดนำลูกน้อยเหล่านั้นไป<br>
  แม้แต่ฝูงนกก็ไม่ส่งเสียงร้อง<br>
  ทารกทั้งหลายของหม่อมฉันคงตายแล้วเป็นแน่<br>
  [๒๒๕๖] ข้าแต่สมมติเทพ หม่อมฉันไม่เห็นลูกน้อยทั้ง ๒ ของเรา<br>
  และไม่ทราบว่าผู้ใดนำลูกน้อยเหล่านั้นไป<br>
  ทั้งที่เที่ยวไปหาที่โคนไม้ ภูเขา และถ้ำ<br>
  [๒๒๕๗] พระนางมัทรีราชบุตรีผู้ทรงพระรูปโฉมงดงาม ผู้มีพระยศ<br>
  ประคองพระพาหาคร่ำครวญล้มลง ณ พื้นดิน<br>
  แทบพระยุคลบาทของพระเวสสันดรนั้นนั่นเองด้วยประการฉะนี้<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๒๕๘] พระเวสสันดรราชฤๅษีทรงวักน้ำประพรม<br>
  พระนางมัทรีราชบุตรีผู้เสด็จมาเฝ้าพระองค์<br>
  (ทรงวิสัญญีล้มลงแทบพระยุคลบาทของพระองค์)<br>
  ทรงทราบว่า พระนางทรงฟื้นพระองค์ดีแล้ว<br>
  จึงได้ตรัสพระดำรัสนี้กับพระนางว่า<br>
  [๒๒๕๙] มัทรี เราไม่อยากจะบอกความทุกข์แก่เธอแต่แรกก่อน<br>
  พราหมณ์แก่ยาจกผู้ตกยากมาสู่อาศรม<br>
  [๒๒๖๐] เราได้ให้ลูกน้อยทั้ง ๒ แก่พราหมณ์นั้นไป<br>
  มัทรี เธออย่าได้กลัวเลย เธอจงดีใจเถิด<br>
  มัทรี เธออย่าเห็นลูกน้อยทั้ง ๒ เลย อย่าได้ร้องไห้ไปนักเลย<br>
  เมื่อเรายังชีวิตอยู่ ไม่มีโรคภัย ก็จักได้พบลูกน้อยทั้ง ๒ แน่<br>
  [๒๒๖๑] สัตบุรุษเห็นยาจกมาหาแล้วพึงให้บุตร ปศุสัตว์<br>
  ธัญชาติ และทรัพย์อื่นใดในเรือน<br>
  มัทรี ขอเธอจงอนุโมทนาปุตตทานอันสูงสุดของเราเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๓๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มัทรี<br>
  (พระนางมัทรีกราบทูลว่า)<br>
  [๒๒๖๒] ข้าแต่สมมติเทพ หม่อมฉันขออนุโมทนา<br>
  ปุตตทานอันสูงส่งของพระองค์<br>
  ขอพระองค์พระราชทานปุตตทานอันสูงส่งแล้ว<br>
  ทรงทำพระทัยให้ผ่องใสเถิด<br>
  ขอพระองค์จงทรงบำเพ็ญทานให้ยิ่ง ๆ ขึ้นไปเถิด<br>
  [๒๒๖๓] ข้าแต่พระองค์ผู้เป็นใหญ่แห่งชน<br>
  ในหมู่มนุษย์ผู้เป็นคนตระหนี่<br>
  พระองค์ผู้ผดุงรัฐให้เจริญแก่ชาวกรุงสีพี<br>
  ได้ทรงบำเพ็ญทานแก่พราหมณ์แล้ว<br>
  [๒๒๖๔] แผ่นดินก็บันลือลั่นแก่พระองค์<br>
  กิตติศัพท์ของพระองค์บันลือไปถึงสวรรค์ชั้นไตรทิพย์<br>
  สายฟ้าก็แลบแปลบปลาบอยู่โดยรอบ<br>
  ดังสะท้านปานประหนึ่งว่าภูเขาจะถล่มทลาย<br>
  [๒๒๖๕] เทพเจ้าทั้ง ๒ หมู่ผู้สิงสถิตอยู่ ณ ภูเขานารทะ<br>
  ต่างถวายอนุโมทนาแด่พระเวสสันดรนั้นว่า<br>
  พระอินทร์ พระพรหม ท้าวประชาบดี<br>
  พระโสม ยมยักษ์ ท้าวเวสสุวรรณมหาราช<br>
  และเทพเจ้าเหล่าสวรรค์ชั้นดาวดึงส์<br>
  พร้อมทั้งพระอินทร์ทุกถ้วนหน้า ต่างก็ถวายอนุโมทนา<br>
  [๒๒๖๖] พระนางมัทรีราชบุตรีผู้ทรงรูปโฉมงดงาม<br>
  ผู้มีพระยศ ก็ทรงอนุโมทนาปุตตทาน<br>
  อันสูงสุดของพระเวสสันดรแล้วด้วยประการฉะนี้แล<br>
  กัณฑ์มัทรี จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๓๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์สักกบรรพ<br>
  กัณฑ์สักกบรรพ<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๒๖๗] ต่อจากนั้น เมื่อราตรีสว่างแล้ว ดวงอาทิตย์ขึ้นแล้ว<br>
  ท้าวสักกเทวราชทรงแปลงเพศเป็นพราหมณ์<br>
  ได้ปรากฏแก่กษัตริย์ทั้ง ๒ พระองค์นั้นแต่เช้าตรู่<br>
  (พราหมณ์ทูลถามว่า)<br>
  [๒๒๖๘] พระคุณเจ้าไม่มีโรคาพาธเบียดเบียนหรือหนอ<br>
  ทรงพระสำราญดีหรือ<br>
  พระคุณเจ้าเลี้ยงอัตภาพด้วยการแสวงหามูลผลาหารสะดวกหรือ<br>
  มูลผลาหารมีมากหรือ<br>
  [๒๒๖๙] เหลือบ ยุง และสัตว์เลื้อยคลานมีน้อยหรือ<br>
  ในป่าที่มีเนื้อร้ายอยู่พลุกพล่านไม่มีมาเบียดเบียนหรือ<br>
  (พระเวสสันดรตอบว่า)<br>
  [๒๒๗๐] ท่านพราหมณ์ เราไม่มีโรคมาเบียดเบียน เป็นสุขสำราญดี<br>
  อนึ่ง เราเลี้ยงอัตภาพด้วยการแสวงหามูลผลาหาร<br>
  และมูลผลาหารก็มีอยู่มาก<br>
  [๒๒๗๑] อนึ่ง เหลือบ ยุง และสัตว์เลื้อยคลานก็มีน้อย<br>
  ในป่าที่มีเนื้อร้ายอยู่พลุกพล่าน ก็ไม่มีมาเบียดเบียนเราเลย<br>
  [๒๒๗๒] เมื่อพวกเรามีชีวิตเศร้าโศกอยู่ในป่ามาตลอด ๗ เดือน<br>
  เราย่อมเห็นท่านผู้เป็นพราหมณ์ ผู้ทรงเพศอันประเสริฐ<br>
  บูชาไฟ ถือไม้เท้าสีดังผลมะตูมสุก<br>
  และลักจั่นน้ำนี้เป็นคนที่ ๒<br>
  [๒๒๗๓] มหาพราหมณ์ ท่านมาดีแล้ว มิได้มาร้าย<br>
  ท่านผู้เจริญ ขอเชิญเข้าไปภายใน เชิญล้างเท้าของท่านเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๓๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์สักกบรรพ<br>
  [๒๒๗๔] พราหมณ์ ผลมะพลับ ผลมะหาด ผลมะซาง<br>
  ผลหมากเม่าที่มีรสหวานปานน้ำผึ้ง<br>
  เชิญท่านเลือกบริโภคแต่ผลที่ดี ๆ เถิด<br>
  [๒๒๗๕] มหาพราหมณ์ แม้น้ำดื่มนี้ก็เย็นสนิทเรานำมาจากซอกเขา<br>
  ถ้าท่านต้องการก็เชิญดื่มเถิด<br>
  [๒๒๗๖] อนึ่ง ท่านมาถึงป่าใหญ่ เพราะเหตุไร<br>
  หรือเพราะปัจจัยอะไร<br>
  เราถามแล้ว ขอท่านจงบอกความนั้นแก่เรา<br>
  (พราหมณ์กราบทูลว่า)<br>
  [๒๒๗๗] ห้วงน้ำยังเต็มเปี่ยมตลอดเวลาไม่เหือดแห้งฉันใด<br>
  พระองค์ทรงมีพระทัยเต็มเปี่ยมด้วยศรัทธาฉันนั้น<br>
  ข้าพระองค์ทูลขอแล้ว ขอพระองค์ทรงพระกรุณา<br>
  พระราชทานพระชายาแก่ข้าพระองค์เถิด<br>
  (พระเวสสันดรตรัสว่า)<br>
  [๒๒๗๘] ท่านพราหมณ์ ท่านขอสิ่งใด เราจะให้สิ่งนั้น<br>
  เรามิได้หวั่นไหวเลย เราไม่ซ่อนสิ่งของที่มีอยู่<br>
  ใจของเรายินดีในทาน<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๒๗๙] พระเวสสันดรผู้ผดุงรัฐให้เจริญแก่ชาวกรุงสีพี<br>
  ทรงกุมพระหัตถ์ของพระนางมัทรี ทรงจับเต้าน้ำ<br>
  หลั่งน้ำพระราชทานพระนางมัทรีให้เป็นทานแก่พราหมณ์<br>
  [๒๒๘๐] ขณะนั้น เมื่อพระมหากษัตริย์<br>
  ทรงบริจาคพระนางมัทรีให้เป็นทาน<br>
  ความน่าสะพรึงกลัวขนพองสยองเกล้าได้เกิดขึ้น<br>
  แผ่นดินก็หวั่นไหว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๓๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์สักกบรรพ<br>
  [๒๒๘๑] พระนางมัทรีมิได้มีพระพักตร์เง้างอ มิได้ทรงเก้อเขิน<br>
  และมิได้ทรงกันแสง ทรงเพ่งดูพระสวามีโดยดุษณีภาพ<br>
  โดยคิดว่า ท้าวเธอย่อมทรงทราบสิ่งที่ประเสริฐ<br>
  (พระศาสดาตรัสพระดำรัสนี้ว่า)<br>
  เมื่อตถาคตเป็นพระเวสสันดร<br>
  บริจาคพ่อชาลีและแม่กัณหาชินาซึ่งเป็นธิดา<br>
  และพระมัทรีเทวีผู้มีวัตรอันดี ผู้ยำเกรงในพระสวามี<br>
  มิได้คิดเสียดายเลย เพราะเหตุแห่งพระโพธิญาณเท่านั้น<br>
  บุตรทั้ง ๒ เป็นที่เกลียดชังของเราก็หามิได้<br>
  พระนางมัทรีเทวีจะไม่เป็นที่รักของเราก็หามิได้<br>
  แต่พระสัพพัญญุตญาณเป็นที่รักของเรา<br>
  ฉะนั้น เราจึงได้ให้ของซึ่งเป็นที่รัก<br>
  (ต่อมา พระนางมัทรีกราบทูลว่า)<br>
  [๒๒๘๒] หม่อมฉันเป็นพระชายาของพระองค์ตั้งแต่ยังเป็นสาวรุ่น<br>
  พระองค์ทรงเป็นพระสวามีผู้เป็นใหญ่ของหม่อมฉัน<br>
  พระองค์ทรงปรารถนาจะพระราชทานหม่อมฉันแก่ผู้ใด<br>
  ก็ทรงพระราชทานแก่ผู้นั้นเถิด<br>
  หรือทรงปรารถนาจะขายหรือจะฆ่า ก็ทรงขายหรือทรงฆ่าเถิด<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๒๘๓] ท้าวสักกะจอมเทพทรงทราบพระดำริของกษัตริย์ทั้ง ๒ นั้น<br>
  จึงได้ตรัสดังนี้ว่า ข้าศึกทั้งมวล๑ทั้งที่เป็นของทิพย์และเป็นของมนุษย์<br>
  พระองค์ทรงชนะแล้ว<br><br>เชิงอรรถ :<br>
  ๑ ข้าศึกทั้งมวล หมายถึงผู้รับทานที่มีทิพยสมบัติและผู้รับทานที่มีมนุษยสมบัติ
  ท่านเหล่านั้นยังมีความ<br>
  ตระหนี่อยู่ พระเวสสันดรชนะคนเหล่านี้ได้ด้วยการให้บุตรและภรรยาเป็นทาน (ขุ.ชา.อ.
  ๑๐/๒๒๘๓/๔๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๓๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์สักกบรรพ<br>
  [๒๒๘๔] แผ่นดินก็บันลือลั่นแก่พระองค์<br>
  กิตติศัพท์ของพระองค์บันลือไปถึงสวรรค์ชั้นไตรทิพย์<br>
  สายฟ้าก็แลบแปลบปลาบอยู่โดยรอบ<br>
  ดังสะท้านปานประหนึ่งว่าภูเขาถล่มทลาย<br>
  [๒๒๘๕] เทพเจ้าทั้ง ๒ หมู่ผู้สิงสถิตอยู่ ณ ภูเขานารทะ<br>
  ต่างถวายอนุโมทนาแด่พระเวสสันดรนั้นว่า<br>
  พระอินทร์ พระพรหม ท้าวประชาบดี<br>
  พระโสม ยมยักษ์ ท้าวเวสสุวรรณมหาราชและทวยเทพทั้งมวล<br>
  ต่างก็ถวายอนุโมทนาว่า พระองค์ทรงกระทำสิ่งที่ทำได้ยากแท้<br>
  [๒๒๘๖] สัตบุรุษทั้งหลายเมื่อจะให้ทานชื่อว่าให้ได้ยาก๑<br>
  เมื่อจะทำกรรมก็ชื่อว่าทำได้ยาก<br>
  ธรรมของสัตบุรุษทั้งหลายพวกอสัตบุรุษรู้ได้ยาก<br>
  [๒๒๘๗] เพราะฉะนั้น สัตบุรุษและอสัตบุรุษ<br>
  จึงมีคติที่ไปจากโลกนี้ต่างกัน คือ<br>
  พวกอสัตบุรุษย่อมไปสู่นรก พวกสัตบุรุษย่อมไปสู่สวรรค์<br>
  [๒๒๘๘] การที่พระองค์เสด็จมาประทับอยู่ในป่า<br>
  ได้พระราชทานพระกุมารทั้งหลายและพระชายาให้เป็นทานนี้<br>
  ชื่อว่าเป็นยานอันประเสริฐ ไม่เป็นยานที่พาก้าวลงสู่อบายภูมิ<br>
  ขอมหาทานของพระองค์จงเผล็ดผลในสวรรค์เถิด<br>
  (ท้าวสักกะตรัสว่า)<br>
  [๒๒๘๙] ข้าพเจ้าขอถวายพระนางมัทรีพระชายา<br>
  ผู้มีความงามทั่วสรรพางค์กายคืนแก่พระคุณเจ้า<br>
  พระองค์เท่านั้นทรงเป็นผู้คู่ควรกับพระนางมัทรี<br>
  และพระนางมัทรีก็เป็นผู้คู่ควรแก่พระสวามี<br>
  [๒๒๙๐] น้ำนมและสังข์ทั้ง ๒ มีสีเหมือนกันฉันใด<br>
  พระองค์และพระนางมัทรีก็ทรงมีพระทัยเสมอเหมือนกันฉันนั้น<br><br>เชิงอรรถ :<br>
  ๑ ดู ขุ.ชา. แปล ๒๗/๕๙-๖๐/๗๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๓๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์สักกบรรพ<br>
  [๒๒๙๑] ทั้ง ๒ พระองค์เป็นกษัตริย์ผู้สมบูรณ์ด้วยพระโคตร<br>
  เป็นอุภโตสุชาติ๑ทั้งฝ่ายพระมารดาและพระบิดา<br>
  ทรงถูกเนรเทศจากแคว้นมาอยู่ ณ อาศรมในป่านี้<br>
  บุญทั้งหลายที่พระองค์กระทำมาแล้วฉันใด<br>
  ขอพระองค์ทรงให้ทาน กระทำบุญอยู่ร่ำไปฉันนั้น<br>
  [๒๒๙๒] ข้าแต่พระราชฤๅษี หม่อมฉันเป็นท้าวสักกะจอมเทพ<br>
  มาในสำนักของพระองค์ ขอพระองค์ทรงเลือกรับพร<br>
  หม่อมฉันขอถวายพร ๘ ประการแก่พระองค์<br>
  (พระเวสสันดรตรัสว่า)<br>
  [๒๒๙๓] ข้าแต่ท้าวสักกะผู้ทรงเป็นใหญ่แห่งภูตทั้งปวง<br>
  ถ้าพระองค์จะประสาทพรแก่หม่อมฉัน<br>
  ขอให้พระบิดาจงมารับหม่อมฉัน<br>
  ขอพระบิดาทรงต้อนรับหม่อมฉัน<br>
  ผู้ออกจากป่านี้ไปถึงเรือนของตนด้วยราชอาสน์<br>
  นี้เป็นพรประการที่ ๑<br>
  [๒๒๙๔] ขอให้หม่อมฉันไม่พึงชอบใจการฆ่าคน<br>
  อนึ่ง แม้ผู้นั้นจะเป็นนักโทษถึงประหารชีวิต<br>
  ผู้กระทำความผิดอย่างร้ายแรง<br>
  ขอให้หม่อมฉันพึงได้ปลดปล่อยให้พ้นจากการถูกประหารชีวิต<br>
  นี้เป็นพรประการที่ ๒<br>
  [๒๒๙๕] ขอให้ประชาชนทั้งหลายทั้งคนแก่ ทั้งเด็ก และคนปานกลาง<br>
  พึงเข้ามาอาศัยหม่อมฉันเลี้ยงชีวิต<br>
  นี้เป็นพรประการที่ ๓<br><br>เชิงอรรถ :<br>
  ๑ อุภโตสุชาติ หมายถึงมีวรรณะเสมอกัน คือ บริสุทธิ์ทั้ง ๒ ฝ่าย (ขุ.ชา.อ. ๑๐/๒๒๑๙/๔๒๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๓๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์สักกบรรพ<br>
  [๒๒๙๖] ขอให้หม่อมฉันอย่าพึงล่วงละเมิดภรรยาผู้อื่น<br>
  พอใจแต่ในภรรยาของตนไม่ไปสู่อำนาจของหญิงทั้งหลาย<br>
  นี้เป็นพรประการที่ ๔<br>
  [๒๒๙๗] ข้าแต่ท้าวสักกะ ขอให้บุตรของหม่อมฉันผู้พลัดพรากไปนั้น<br>
  พึงมีอายุยืนนาน จงครอบครองแผ่นดินโดยธรรมเถิด<br>
  นี้เป็นพรประการที่ ๕<br>
  [๒๒๙๘] ต่อจากนั้น เมื่อราตรีสว่างแล้ว ดวงอาทิตย์ขึ้นแล้ว<br>
  ขอให้อาหารทิพย์พึงปรากฏ<br>
  นี้เป็นพรประการที่ ๖<br>
  [๒๒๙๙] เมื่อหม่อมฉันให้ทานอยู่ ขออย่าให้ไทยธรรมหมดสิ้นไป<br>
  เมื่อกำลังให้ ขอให้หม่อมฉันพึงทำใจให้ผ่องใส<br>
  ครั้นให้แล้ว ขออย่าให้หม่อมฉันได้เดือดร้อนใจในภายหลัง<br>
  นี้เป็นพรประการที่ ๗<br>
  [๒๓๐๐] เมื่อพ้นจากอัตภาพนี้ไป<br>
  ขอให้หม่อมฉันไปสู่สวรรค์ อันเป็นการไปพิเศษ<br>
  ครั้นจุติจากภพนั้นแล้ว ไม่ต้องกลับมาเกิดอีก<br>
  นี้เป็นพรประการที่ ๘<br>
  [๒๓๐๑] ครั้นได้สดับพระดำรัสของพระเวสสันดรแล้ว<br>
  ท้าวสักกะจอมเทพได้ตรัสพระดำรัสดังนี้ว่า<br>
  คงไม่นานนัก พระบิดาบังเกิดเกล้าของพระองค์<br>
  ก็คงจะเสด็จมาเยี่ยมพระองค์<br>
  [๒๓๐๒] ครั้นตรัสพระดำรัสนี้แล้ว ท้าวมฆวานสุชัมบดีเทวราช<br>
  ก็ได้พระราชทานพรแก่พระเวสสันดรแล้ว<br>
  เสด็จกลับไปสู่หมู่ชาวสวรรค์<br>
  กัณฑ์สักกบรรพ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๓๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มหาราช<br>
  กัณฑ์มหาราช<br>
  (พระเจ้าสญชัยทอดพระเนตรเห็น ๒ กุมารจึงตรัสว่า)<br>
  [๒๓๐๓] นั่นใครหนอ หน้างามยิ่งนักดังทองคำธรรมชาติ<br>
  ที่นายช่างหล่อหลอมด้วยไฟ สีใสสุกปลั่ง<br>
  ดังแท่งทองธรรมชาติที่ละลายคว้างอยู่ที่ปากเบ้า<br>
  [๒๓๐๔] ทารกเหล่านี้มีอวัยวะคล้ายคลึงกัน<br>
  มีลักษณะคล้ายคลึงกัน คือ<br>
  คนหนึ่งเหมือนพ่อชาลี<br>
  อีกคนเหมือนแม่กัณหาชินา<br>
  [๒๓๐๕] ทารกเหล่านี้มีรูปเสมอกันเหมือนราชสีห์ออกจากถ้ำทอง<br>
  ทารกเหล่านี้ปรากฏเหมือนหล่อหลอม<br>
  ด้วยทองคำธรรมชาติเลยทีเดียว<br>
  [๒๓๐๖] ภารทวาชพราหมณ์ ท่านได้นำ<br>
  ทารกเหล่านี้มาจากที่ไหนหนอ<br>
  วันนี้ ท่านได้มาถึงแคว้นของเราแล้ว<br>
  จะไปที่ไหนต่อไป<br>
  (ชูชกกราบทูลว่า)<br>
  [๒๓๐๗] ข้าแต่สมมติเทพ<br>
  ทารกเหล่านี้มีผู้ให้แก่ข้าพระองค์ด้วยความพอใจ<br>
  ตั้งแต่วันที่ได้ทารกเหล่านี้มา วันนี้เป็นคืนที่ ๑๕<br>
  (พระเจ้าสญชัยตรัสว่า)<br>
  [๒๓๐๘] ด้วยวาจาไพเราะอะไรเล่า ท่านจึงได้ทารกเหล่านี้มา<br>
  ท่านควรทำให้เราเชื่อโดยวิธีที่ชอบ<br>
  ใครให้ปุตตทานอันสูงสุดนั้นแก่ท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๔๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มหาราช<br>
  (ชูชกกราบทูลว่า)<br>
  [๒๓๐๙] พระราชาผู้ทรงเป็นที่พึ่งของพวกยาจกที่มาทูลขอ<br>
  เป็นดังธรณีเป็นที่พึ่งของสัตว์ทั้งหลาย<br>
  คือพระเวสสันดรผู้เสด็จไปประทับอยู่ในป่า<br>
  ได้พระราชทานพระโอรสทั้งหลายแก่ข้าพระองค์<br>
  [๒๓๑๐] พระราชาผู้ทรงเป็นที่ต้องประสงค์ของพวกยาจกผู้มาทูลขอ<br>
  เป็นดังสาครอันเป็นที่รองรับของแม่น้ำทั้งหลายที่หลั่งไหลมา<br>
  คือพระเวสสันดรผู้เสด็จไปประทับอยู่ในป่า<br>
  ได้พระราชทานพระโอรสทั้งหลายแก่ข้าพระองค์<br>
  (พวกอำมาตย์ติเตียนพระเวสสันดรว่า)<br>
  [๒๓๑๑] ท่านผู้เจริญทั้งหลาย พระราชาผู้มีศรัทธา<br>
  ทรงอยู่ครอบครองเรือน ทรงทำกรรมที่ไม่สมควรหนอ<br>
  พระเวสสันดรถูกเนรเทศออกจากแคว้นไปอยู่ในป่า<br>
  จะพึงพระราชทานพระโอรสทั้งหลายได้อย่างไรหนอ<br>
  [๒๓๑๒] ท่านผู้เจริญทั้งหลาย ชาวพระนครมีประมาณเท่าใด<br>
  ที่มาประชุมกันอยู่ในที่นี้ ขอทุกท่านจงช่วยกันพิจารณาดูเรื่องนี้<br>
  พระเวสสันดรประทับอยู่ในป่า<br>
  ได้พระราชทานพระโอรสทั้งหลายได้อย่างไร<br>
  [๒๓๑๓] พระองค์จงพระราชทานทาส ทาสี ม้า แม่ม้าอัสดร<br>
  รถ และช้างกุญชรตัวประเสริฐไปเถิด<br>
  ทำไม จึงทรงพระราชทานทารกทั้งหลายเล่า<br>
  (พระชาลีกุมารกราบทูลว่า)<br>
  [๒๓๑๔] ข้าแต่สมเด็จพระอัยกา ในเรือนของผู้ใดไม่มีทาส<br>
  ม้า แม่ม้าอัสดร รถ และช้างกุญชรตัวประเสริฐ<br>
  ผู้นั้นจะพึงให้อะไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๔๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มหาราช<br>
  (พระเจ้าสญชัยตรัสว่า)<br>
  [๒๓๑๕] บุตรน้อยทั้งหลาย ปู่สรรเสริญทานแห่งบิดาของเจ้านั้น<br>
  ไม่ได้ติเตียนเลย หทัยแห่งบิดาของเจ้าเป็นอย่างไรหนอ<br>
  จึงได้ให้เจ้าทั้ง ๒ แก่พราหมณ์วณิพก<br>
  (พระชาลีกุมารกราบทูลว่า)<br>
  ข้าแต่พระอัยกามหาราช พระบิดาของหม่อมฉัน<br>
  พระราชทานพวกหม่อมฉันแก่พราหมณ์วณิพกแล้ว<br>
  ได้ทรงสดับถ้อยคำรำพันพิลาปซึ่งน้องกัณหาได้กล่าวแล้ว<br>
  [๒๓๑๖] ข้าแต่สมเด็จพระอัยกา พระหทัยของพระบิดานั้น<br>
  เป็นทุกข์และเร่าร้อน มีดวงพระเนตรแดงดังดาวโรหิณี<br>
  มีพระอัสสุชลหลั่งไหล<br>
  [๒๓๑๗] น้องกัณหาชินาได้กราบทูลพระบิดาว่า<br>
  ข้าแต่พระบิดา พราหมณ์นี้เฆี่ยนตีหม่อมฉัน<br>
  ด้วยไม้เท้าเหมือนตีทาสีผู้เกิดในเรือนเบี้ย<br>
  [๒๓๑๘] ข้าแต่พระบิดา ผู้นี้คงจะมิใช่พราหมณ์แน่<br>
  เพราะพราหมณ์ทั้งหลายเป็นผู้มีธรรม<br>
  แต่พราหมณ์คงจะเป็นยักษ์แปลงเพศเป็นพราหมณ์<br>
  นำลูกทั้ง ๒ ไปเพื่อจะกินเป็นอาหาร พระเจ้าข้า<br>
  ลูกทั้ง ๒ ถูกพราหมณ์ผู้เป็นปีศาจนำไป<br>
  ข้าแต่พระบิดา ทำไมหนอ พระองค์จึงทรงเมินเฉยอยู่เล่า<br>
  (พระเจ้าสญชัยตรัสว่า)<br>
  [๒๓๑๙] มารดาของเจ้าทั้งหลาย เป็นพระราชบุตรี<br>
  บิดาเป็นราชบุตร เจ้าทั้งหลาย เคยขึ้นนั่งตักของปู่<br>
  แต่บัดนี้ เพราะเหตุไร จึงยืนอยู่ห่างไกลหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๔๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มหาราช<br>
  (พระชาลีกุมารกราบทูลว่า)<br>
  [๒๓๒๐] พระมารดาของหม่อมฉันทั้งหลาย เป็นพระราชบุตรี<br>
  และพระบิดาก็เป็นพระราชบุตร<br>
  แต่หม่อมฉันทั้งหลาย เป็นทาสของพราหมณ์<br>
  เพราะฉะนั้น จึงยืนอยู่ห่างไกล พระเจ้าข้า<br>
  (พระเจ้าสญชัยตรัสว่า)<br>
  [๒๓๒๑] เธอทั้งหลายกล่าวอย่างนี้ไม่ชอบเลย<br>
  หทัยของปู่กำลังเร่าร้อน กายของปู่เหมือนอยู่บนเชิงตะกอน<br>
  ปู่มิได้รับความสุขบนราชอาสน์เลย<br>
  [๒๓๒๒] เธอทั้งหลายกล่าวอย่างนี้ไม่ชอบเลย<br>
  อย่าได้เพิ่มความเศร้าโศกให้เกิดแก่ปู่เลย<br>
  ปู่จักไถ่เธอทั้งหลายด้วยทรัพย์ เธอทั้งหลายจักไม่เป็นทาส<br>
  [๒๓๒๓] พ่อชาลี บิดาของเธอทั้งหลาย<br>
  ได้ตีราคาพวกเธอไว้เท่าไร จึงให้พราหมณ์<br>
  ขอให้เธอทั้งหลายจงบอกปู่ตามความจริง<br>
  พนักงานทั้งหลายจงให้พราหมณ์รับเอาทรัพย์ไปเถิด<br>
  (พระชาลีกุมารกราบทูลว่า)<br>
  [๒๓๒๔] ข้าแต่พระอัยกา พระบิดาทรงตีราคาหม่อมฉัน<br>
  มีค่าเท่าราคาทองคำ ๑,๐๐๐ แท่ง<br>
  ทรงตีราคาน้องกัณหาชินาราชกัญญา<br>
  ด้วยสัตว์พาหนะมีช้างเป็นต้นอย่างละ ๑๐๐<br>
  แล้วจึงได้พระราชทานให้แก่พราหมณ์<br>
  (พระเจ้าสญชัยตรัสว่า)<br>
  [๒๓๒๕] มหาดเล็ก เจ้าจงลุกขึ้น รีบไปนำทาสี ทาส โค ช้าง<br>
  และโคอุสภราชอย่างละ ๑๐๐ กับทองคำ ๑,๐๐๐ แท่ง<br>
  มาให้แก่พราหมณ์ เป็นค่าไถ่บุตรทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๔๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มหาราช<br>
  [๒๓๒๖] ลำดับนั้น พนักงานรีบไปนำทาสี ทาส โค ช้าง<br>
  และโคอุสภราชอย่างละ ๑๐๐ มาให้แก่พราหมณ์<br>
  เป็นค่าไถ่<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๓๒๗] กษัตริย์ทั้ง ๒ ทรงไถ่แล้ว<br>
  รับสั่งให้สรงสนานและให้เสวยพระกระยาหารเสร็จ<br>
  ให้ประดับด้วยอาภรณ์ทั้งหลายแล้ว<br>
  สมเด็จพระอัยกาทรงอุ้มทารกองค์หนึ่ง<br>
  สมเด็จพระอัยยิกาทรงอุ้มองค์หนึ่ง<br>
  [๒๓๒๘] พระกุมารทั้ง ๒ ทรงสรงสนานพระเศียรแล้ว<br>
  ทรงพระภูษาอันสะอาด ทรงประดับด้วยอาภรณ์ทั้งปวงแล้ว<br>
  พระราชาผู้พระอัยกาก็ทรงอุ้มพระชาลีขึ้นประทับบนพระเพลา<br>
  [๒๓๒๙] พระกุมารทั้ง ๒ ทรงประดับกุณฑล<br>
  ที่มีเสียงดังก้องน่ารื่นรมย์ใจ<br>
  ทรงประดับดอกไม้และเครื่องอลังการทั้งปวงแล้ว<br>
  พระราชาทรงอุ้มพระชาลีกุมารขึ้นประทับ<br>
  บนพระเพลาแล้วได้ตรัสถามดังนี้ว่า<br>
  [๒๓๓๐] พ่อชาลี พระบิดาและพระมารดาทั้ง ๒ ของเธอ<br>
  ไม่มีโรคดอกหรือ เลี้ยงอัตภาพด้วยการแสวงหา<br>
  ผลาหารหรือ มูลผลาหารมีมากหรือ<br>
  [๒๓๓๑] เหลือบ ยุง และสัตว์เลื้อยคลานมีน้อยหรือ<br>
  ในป่าที่มีเนื้อร้ายพลุกพล่าน ไม่มีมาเบียดเบียนหรือ<br>
  (พระชาลีกุมารกราบทูลว่า)<br>
  [๒๓๓๒] ข้าแต่สมมติเทพ พระบิดาและพระมารดาของหม่อมฉัน<br>
  ทั้ง ๒ พระองค์นั้นไม่มีโรค<br>
  เลี้ยงอัตภาพด้วยการแสวงหาผลาหาร และมูลผลาหารก็มีมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๔๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มหาราช<br>
  [๒๓๓๓] อนึ่ง เหลือบ ยุง และสัตว์เลื้อยคลานก็มีน้อย<br>
  ในป่าที่มีสัตว์ร้ายพลุกพล่าน ก็ไม่มีมาเบียดเบียน<br>
  ซึ่งพระบิดาและพระมารดาทั้ง ๒ พระองค์นั้นเลย<br>
  [๒๓๓๔] พระมารดาของหม่อมฉันทรงขุดรากบัว เหง้าบัว<br>
  ทรงสอยผลพุทรา ผลรกฟ้า และผลมะตูม<br>
  นำมาเลี้ยงพระบิดาและหม่อมฉันทั้ง ๒<br>
  [๒๓๓๕] พระมารดานั้นทรงนำมูลผลาหารใดมาจากป่า<br>
  พระบิดาและหม่อมฉันทั้ง ๒ มารวมกัน<br>
  เสวยมูลผลาหารนั้นในทุกคืนวัน<br>
  [๒๓๓๖] พระมารดาของหม่อมฉันทั้ง ๒ เป็นกษัตริย์สุขุมาลชาติ<br>
  ต้องมาเที่ยวแสวงหาผลไม้ มีพระฉวีวรรณผอมเหลือง<br>
  เพราะลมและแดด เหมือนดอกปทุมที่ถูกขยำด้วยมือ<br>
  [๒๓๓๗] เมื่อพระมารดาเสด็จเที่ยวไปในป่าใหญ่<br>
  ซึ่งเป็นป่าที่มีสัตว์ร้ายพลุกพล่าน<br>
  เป็นที่อยู่อาศัยของแรดและเสือเหลือง<br>
  พระเกสาของพระองค์ก็ร่วงหล่น<br>
  [๒๓๓๘] พระมารดาทรงขมวดพระเมาลี<br>
  ทรงไว้ซึ่งเหงื่อไคลที่พระกัจฉะ ทรงพระภูษาหนังเสือ<br>
  บรรทมเหนือแผ่นดินและทรงบูชาไฟ<br>
  [๒๓๓๙] บุตรทั้งหลายเกิดมาแล้วเป็นที่รักของมนุษย์ในโลก<br>
  พระอัยกาของเราทั้งหลายไม่เกิดพระสิเนหาในพระโอรสเป็นแน่<br>
  (พระเจ้าสญชัยตรัสว่า)<br>
  [๒๓๔๐] หลานรัก จริงทีเดียว การที่ปู่ให้เนรเทศ<br>
  ซึ่งพระบิดาของเจ้าผู้ไม่มีโทษเพราะคำพูดของชาวกรุงสีพีนั้น<br>
  ชื่อว่าปู่ได้ทำกรรมชั่วร้าย<br>
  และชื่อว่าปู่ได้ทำกรรมที่ทำลายความเจริญแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๔๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มหาราช<br>
  [๒๓๔๑] สิ่งใดสิ่งหนึ่งของปู่มีอยู่ในนครนี้ก็ดี<br>
  ทรัพย์และธัญชาติใด ๆ มีอยู่ก็ดี<br>
  ขอให้พระเจ้าเวสสันดรจงมาเป็นเจ้าปกครองสิ่งนั้น ๆ ในกรุงสีพีเถิด<br>
  (พระชาลีกุมารกราบทูลว่า)<br>
  [๒๓๔๒] ขอเดชะสมมติเทพ พระบิดาของหม่อมฉัน<br>
  เป็นผู้สูงสุดแห่งชาวกรุงสีพีคงจักไม่เสด็จมาเพราะคำของหม่อมฉัน<br>
  ขอให้พระองค์ผู้สมมติเทพเสด็จไปทรงอภิเษก<br>
  พระบิดาของหม่อมฉันด้วยโภคะทั้งหลายด้วยพระองค์เองเถิด<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๓๔๓] ลำดับนั้น พระเจ้ากรุงสญชัยจึงได้รับสั่งเสนาบดีว่า<br>
  กองทัพ คือ กองพลช้าง กองพลม้า กองพลรถ<br>
  กองพลราบจงตระเตรียมอาวุธให้พร้อม<br>
  ชาวนิคม พราหมณ์ และพวกปุโรหิตจงตามเราไป<br>
  [๒๓๔๔] ต่อจากนั้น เหล่าทหาร ๖๐,๐๐๐ นายผู้สง่างาม<br>
  ผูกสอด(อาวุธ)แล้ว ประดับด้วยผ้าสีต่าง ๆ กัน<br>
  จงพากันรีบตามมาโดยเร็ว<br>
  [๒๓๔๕] เหล่าทหารผู้ผูกสอด(อาวุธ)แล้ว<br>
  ประดับประดาด้วยเสื้อผ้าสีต่าง ๆ กัน คือ<br>
  พวกหนึ่งแต่งด้วยผ้าสีเขียว พวกหนึ่งแต่งสีเหลือง<br>
  พวกหนึ่งแต่งสีแดง พวกหนึ่งแต่งสีขาวจงรีบตามมา<br>
  [๒๓๔๖] ภูเขาคันธมาทน์มีกลิ่นหอมถูกหิมะปกคลุม<br>
  ดารดาษไปด้วยพฤกษชาตินานาชนิด<br>
  เป็นที่อาศัยอยู่ของฝูงสัตว์เป็นอันมาก<br>
  [๒๓๔๗] และมีต้นไม้ที่เป็นทิพยโอสถ<br>
  สว่างไสวและฟุ้งตลบไปทั่วทิศฉันใด<br>
  ขอเหล่าทหารผู้ผูกสอด(อาวุธ)แล้วจงรีบตามมา<br>
  และจงรุ่งเรืองมีเกียรติยศฟุ้งขจรไปทั่วทิศฉันนั้นเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๔๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มหาราช<br>
  [๒๓๔๘] ต่อจากนั้น จงจัดเทียมช้างที่สูงใหญ่ ๑๔,๐๐๐ เชือก<br>
  มีสายรัดประคับทองมีเครื่องประดับ<br>
  และเครื่องปกคลุมศีรษะที่สำเร็จแล้วด้วยทอง<br>
  [๒๓๔๙] มีนายควานช้างถือโตมรและขอ<br>
  ขึ้นขี่คอประจำ เตรียมพร้อมสรรพ<br>
  ประดับตกแต่งสวยงาม จงรีบตามมา<br>
  [๒๓๕๐] ต่อจากนั้น จงจัดม้าสินธพชาติอาชาไนย<br>
  ๑๔,๐๐๐ ตัว ที่มีฝีเท้าเร็ว<br>
  [๒๓๕๑] พร้อมด้วยนายสารถีผู้ประดับด้วยเครื่องอลังการ<br>
  ถือแส้และดาบสั้น ผูกสอด(อาวุธ)ขึ้นขี่ประจำหลัง<br>
  [๒๓๕๒] ต่อจากนั้น จงจัดเทียมกระบวนรถ ๑๔,๐๐๐ คัน<br>
  ที่มีเหล็กหุ้มกงล้ออย่างแน่นหนา เรือนรถขจิตด้วยทอง<br>
  [๒๓๕๓] จงยกธงขึ้นปักไว้บนรถคันนั้น ๆ<br>
  พวกนายขมังธนูผู้ยิงได้แม่นยำ คล่องแคล่วชำนาญ<br>
  ในรถทั้งหลาย จงเตรียมโล่ห์ เกราะ และแล่งธนูไว้ให้พร้อม<br>
  ทหารเหล่านี้จงตระเตรียมให้พร้อมแล้วรีบตามมา<br>
  [๒๓๕๔] ขอจงให้โปรยข้าวตอก ดอกไม้<br>
  มาลัย ของหอม และเครื่องลูบไล้เถิด<br>
  และจงให้จัดตั้งเครื่องบูชาอันมีค่า<br>
  ตามทางที่พระเจ้าเวสสันดรโอรสของเราจักเสด็จมา<br>
  [๒๓๕๕] ในบ้านแต่ละหมู่บ้าน จงให้ตั้งหม้อสุราและเมรัยไว้<br>
  หมู่ละ ๑๐๐ หม้อที่หนทางที่พระเจ้าเวสสันดรโอรสของเราจักเสด็จมา<br>
  [๒๓๕๖] จงให้ตั้งมังสาหาร ขนม ขนมแดกงา<br>
  ขนมกุมมาส ที่ปรุงด้วยเนื้อปลาไว้ใกล้ทาง<br>
  ที่พระเจ้าเวสสันดรโอรสของเราจักเสด็จมา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๔๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์มหาราช<br>
  [๒๓๕๗] จงให้ตั้งเนยใส น้ำมัน นมส้ม นมสด<br>
  ขนมแป้ง ข้าวฟ่าง และสุราเป็นจำนวนมาก<br>
  ไว้ใกล้ทางที่พระเจ้าเวสสันดรโอรสของเราจักเสด็จมา<br>
  [๒๓๕๘] ให้มีพนักงานพิเศษทั้งครัวหวานและครัวคาว<br>
  จัดตั้งไว้เพื่อประชาชนทั่วไป<br>
  ให้มีมหรสพฟ้อนรำขับร้องทุก ๆ อย่าง<br>
  เพลงปรบมือ กลองยาว คนขับเสภา<br>
  และคนผู้บรรเทาความเศร้าโศก๑<br>
  [๒๓๕๙] พวกมโหรีจงเล่นดนตรี<br>
  ดีดพิณพร้อมทั้งตีกลองน้อยกลองใหญ่<br>
  เป่าสังข์ ตีกลองหน้าเดียว<br>
  [๒๓๖๐] ตีตะโพน แกว่งบัณเฑาะว์ เป่าสังข์ ดีดจะเข้<br>
  และตีกลองใหญ่ กลองเล็ก<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๓๖๑] กองทัพของกรุงสีพีเป็นกองทัพใหญ่<br>
  ที่จัดเป็นกระบวนตั้งไว้เสร็จแล้ว<br>
  มีพระชาลีราชกุมารเป็นผู้นำทาง ได้ยาตราไปยังเขาวงกต<br>
  [๒๓๖๒] ช้างพลายอายุ ๖๐ ปี มีสายรัดประคับทอง<br>
  ผูกตกแต่งไว้ บันลือก้องโกญจนาทกระหึ่มอยู่<br>
  ช้างวารณะก็บันลือโกญจนาทกระหึ่มอยู่<br>
  [๒๓๖๓] เหล่าม้าอาชาไนยก็แผดเสียงแหลมดังลั่น<br>
  เสียงกงล้อดังกึกก้อง ฝุ่นละอองฟุ้งตลบถึงนภากาศ<br>
  กองทัพของชาวกรุงสีพีก็จัดกระบวนตั้งไว้ดีแล้ว<br><br>เชิงอรรถ :<br>
  ๑ คนผู้บรรเทาความเศร้าโศก หมายถึงนักมายากล หรือนักร้อง นักดนตรี แม้พวกอื่น
  ท่านก็เรียกว่า<br>
  ผู้บรรเทาความเศร้าโศก เพราะสามารถนำความเศร้าโศกที่เกิดขึ้นออกไปได้ (ขุ.ชา.อ.
  ๑๐/๒๓๕๘/๔๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๔๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ฉกษัตริย์<br>
  [๒๓๖๔] กองทัพนั้นเป็นกองทัพใหญ่ จัดเป็นกระบวนตั้งไว้<br>
  สามารถทำลายล้างอริราชศัตรูได้<br>
  มีพระชาลีราชกุมารเป็นผู้นำทาง ได้ยาตราไปยังเขาวงกต<br>
  [๒๓๖๕] พระเจ้ากรุงสญชัยพร้อมด้วยข้าราชบริพารเหล่านั้น<br>
  เสด็จเข้าไปยังป่าใหญ่มีกิ่งไม้มากมายและน้ำมาก<br>
  ดารดาษไปด้วยต้นไม้ดอกและไม้ผลทั้ง ๒ อย่าง<br>
  [๒๓๖๖] ในป่าใหญ่นั้น มีนกมากมายหลายสี<br>
  มีเสียงกล่อมไพเราะ เกาะอยู่บนต้นไม้ที่ผลิดอกตามฤดูกาล<br>
  ร้องประสานเสียง เสียงระเบงเป็นคู่ ๆ<br>
  [๒๓๖๗] พระเจ้ากรุงสญชัยพร้อมด้วยราชบริพารเหล่านั้น<br>
  เสด็จพระราชดำเนินไปสู่ทางไกล<br>
  ล่วงเลยหลายวันหลายคืน <br>
  จึงบรรลุถึงประเทศที่พระเวสสันดรประทับอยู่<br>
  กัณฑ์มหาราช จบ</p>
<p> กัณฑ์ฉกษัตริย์<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๓๖๘] พระเวสสันดรได้ทรงสดับเสียงกึกก้องแห่งกองทัพเหล่านั้น<br>
  ก็ตกพระทัยกลัว เสด็จขึ้นภูเขา ทรงหวาดหวั่นพรั่นพรึง<br>
  ทอดพระเนตรดูกองทัพ ตรัสว่า<br>
  [๒๓๖๙] เชิญดูเถิดมัทรี เสียงกึกก้องเช่นใดในป่า<br>
  ม้าอาชาไนยส่งเสียงแผดร้องก้องสนั่น ปรากฏยอดธงไหว ๆ<br>
  [๒๓๗๐] นายพรานเหล่านี้ได้ขึงข่ายล้อมฝูงเนื้อในป่า<br>
  ไล่ต้อนให้ตกลงในหลุมแล้ว ไล่ทิ่มแทงด้วยหอกอันคม<br>
  คัดเลือกเอาเนื้อเหล่านั้นตัวอ้วน ๆ ฉันใด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๔๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ฉกษัตริย์<br>
  [๒๓๗๑] เราทั้ง ๒ ก็ฉันนั้น เป็นผู้ไม่มีโทษ<br>
  ถูกขับไล่จากแคว้นมาอยู่ในป่า<br>
  จึงตกอยู่ในเงื้อมมือของพวกศัตรูเป็นแน่<br>
  จงดูเอาเถิดคนผู้ฆ่าคนที่ไม่มีกำลัง<br>
  (พระนางมัทรีกราบทูลว่า)<br>
  [๒๓๗๒] พวกศัตรูย่ำยีพระองค์ไม่ได้<br>
  เปรียบเหมือนไฟย่ำยีห้วงน้ำไม่ได้ฉะนั้น<br>
  ขอพระองค์จงทรงระลึกถึงข้อนั้นนั่นแหละ<br>
  แต่นี้ไปจะพึงมีแต่ความสวัสดี<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๓๗๓] ลำดับนั้น พระเจ้าเวสสันดรได้เสด็จลงจากภูเขา<br>
  ประทับนั่งในบรรณศาลา ทรงตั้งพระทัยให้หนักแน่น<br>
  [๒๓๗๔] พระบิดารับสั่งให้ถอยรถกลับ ให้วางกำลังกองทัพไว้แล้ว<br>
  เสด็จเข้าไปหาพระโอรสผู้ประทับอยู่ในป่าเพียงลำพัง<br>
  [๒๓๗๕] เสด็จลงจากคอช้างพระที่นั่ง ทรงเฉวียงพระอังสา<br>
  ประนมพระหัตถ์ แวดล้อมแห่แหนด้วยหมู่อำมาตย์<br>
  เสด็จไปเพื่ออภิเษกพระโอรส<br>
  [๒๓๗๖] ณ ที่นั้น ท้าวเธอได้ทอดพระเนตรเห็น<br>
  พระโอรสทรงเพศเป็นบรรพชิต<br>
  ประทับนั่งเข้าฌานอยู่ในบรรณศาลา<br>
  เป็นสมาธิแน่วแน่ ไม่มีภัยแต่ที่ไหน<br>
  [๒๓๗๗] พระเวสสันดรและพระนางมัทรี<br>
  ทอดพระเนตรเห็นพระบิดา<br>
  ผู้มีความรักในบุตรกำลังเสด็จมา<br>
  ได้ทรงต้อนรับถวายอภิวาท<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๕๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ฉกษัตริย์<br>
  [๒๓๗๘] ฝ่ายพระนางมัทรีทรงซบพระเศียรถวายอภิวาท<br>
  แทบพระยุคลบาทของพระสัสสุระ(พ่อผัว)กราบทูลว่า<br>
  ข้าแต่สมมติเทพ หม่อมฉันมัทรีสะใภ้ของพระองค์<br>
  ขอถวายบังคมพระยุคลบาท<br>
  พระเจ้ากรุงสญชัยทรงสวมกอด ๒ กษัตริย์ ใช้ฝ่าพระหัตถ์<br>
  ลูบพระปฤษฎางค์อยู่ไปมา ณ อาศรมนั้น (ตรัสว่า)<br>
  [๒๓๗๙] ลูกรัก พวกเจ้าไม่มีโรคเบียดเบียน เป็นสุขสำราญดีหรือ<br>
  เลี้ยงอัตภาพด้วยการแสวงหามูลผลาหารสะดวกหรือ<br>
  มูลผลาหารมีมากอยู่หรือ<br>
  [๒๓๘๐] เหลือบ ยุง และสัตว์เลื้อยคลานมีน้อยหรือ<br>
  ในป่าที่มีเนื้อร้ายพลุกพล่าน ไม่มาเบียดเบียนหรือ<br>
  (พระเวสสันดรกราบทูลว่า)<br>
  [๒๓๘๑] ข้าแต่สมมติเทพ พวกหม่อนฉันเป็นอยู่ตามมีตามได้<br>
  หม่อมฉันทั้งหลายเป็นอยู่อย่างฝืดเคือง<br>
  ชีวิตเป็นอยู่ได้ด้วยการเที่ยวแสวงหา<br>
  [๒๓๘๒] ข้าแต่มหาราช นายสารถีทรมานม้าให้หมดฤทธิ์ฉันใด<br>
  หม่อมฉันทั้งหลายก็ถูกทรมานให้หมดฤทธิ์ฉันนั้น<br>
  ความหมดฤทธิ์ย่อมทรมานหม่อมฉันทั้งหลาย<br>
  [๒๓๘๓] ข้าแต่มหาราช เมื่อหม่อมฉันทั้งหลาย<br>
  ถูกเนรเทศมามีชีวิตอยู่อย่างหงอยเหงาในป่า<br>
  หม่อมฉันทั้งหลาย มีเนื้อหนังซูบซีดผอมลง<br>
  เพราะไม่ได้พบพระบิดาและพระมารดา<br>
  [๒๓๘๔] ข้าแต่มหาราช ทายาทผู้มีมโนรถยังไม่สมบูรณ์<br>
  ของหม่อมฉันผู้ประเสริฐแห่งชาวกรุงสีพี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๕๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ฉกษัตริย์<br>
  คือพ่อชาลีและแม่กัณหาชินา ทั้ง ๒ องค์<br>
  ยังตกอยู่ในอำนาจของพราหมณ์ผู้หยาบช้า<br>
  มันเฆี่ยนตีพ่อชาลีและแม่กัณหาชินาทั้ง ๒ นั้นเหมือนเฆี่ยนตีโค<br>
  [๒๓๘๕] ถ้าพระองค์ทรงทราบ<br>
  หรือทรงได้สดับข่าวลูกทั้ง ๒ ของพระราชบุตรีนั้น<br>
  ขอได้ทรงกรุณารีบตรัสบอกแก่หม่อมฉันทั้งหลายด้วยเถิด<br>
  เหมือนหมอรีบพยาบาลคนผู้ถูกงูกัด<br>
  (พระเจ้าสญชัยตรัสว่า)<br>
  [๒๓๘๖] กุมารทั้ง ๒ คือ พ่อชาลีและแม่กัณหาชินา<br>
  พ่อได้ให้ทรัพย์แก่พราหมณ์แล้วไถ่ถอนมา<br>
  ลูกรัก ลูกอย่าได้กลัวเลย จงเบาใจเถิด<br>
  (พระเวสสันดรทูลถามว่า)<br>
  [๒๓๘๗] ข้าแต่พระบิดา พระองค์ไม่มีโรคเบียดเบียนหรือ<br>
  ทรงพระสำราญดีหรือ<br>
  พระจักษุของพระมารดาของข้าพระองค์ยังไม่เสื่อมหรือ<br>
  (พระเจ้าสญชัยตรัสว่า)<br>
  [๒๓๘๘] ลูกรัก พ่อสบายดี ไม่มีโรคเบียดเบียน<br>
  อนึ่ง จักษุแม่ของเจ้าก็ไม่เสื่อม<br>
  (พระเวสสันดรทูลถามว่า)<br>
  [๒๓๘๙] ราชพาหนะของพระองค์ที่เขาเทียมแล้วยังมั่นคงหรือ<br>
  ราชพาหนะยังนำภาระไปได้หรือ<br>
  ชนบทเจริญดีอยู่หรือ ฝนไม่แห้งแล้งหรือ<br>
  (พระเจ้าสญชัยตอบว่า)<br>
  [๒๓๙๐] ราชพาหนะของเราที่เทียมแล้วยังมั่นคง<br>
  ราชพาหนะยังนำภาระไปได้<br>
  ชนบทก็เจริญดี และฝนก็ไม่แล้ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๕๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์ฉกษัตริย์<br>
  [๒๓๙๑] เมื่อกษัตริย์ทั้ง ๓ เหล่านั้นกำลังทรงสนทนากันอย่างนี้<br>
  ด้วยประการฉะนี้ พระมารดาผู้เป็นราชบุตรี<br>
  ไม่ทรงฉลองพระบาท เสด็จไปปรากฏที่ช่องภูเขา<br>
  [๒๓๙๒] พระเวสสันดรและพระนางมัทรีทอดพระเนตรเห็นพระมารดา<br>
  ผู้มีความรักในพระโอรสกำลังเสด็จมา<br>
  จึงทรงต้อนรับถวายอภิวาท<br>
  [๒๓๙๓] ฝ่ายพระนางมัทรีทรงซบพระเศียรเกล้าถวายอภิวาท<br>
  แทบพระยุคลบาทของพระสัสสุ(แม่ผัว)กราบทูลว่า<br>
  ข้าแต่สมเด็จพระอัยยิกา หม่อมฉันมัทรีสะใภ้ของพระองค์<br>
  ขอถวายบังคมพระยุคลบาท<br>
  [๒๓๙๔] ส่วนบุตรน้อยทั้งหลาย<br>
  เสด็จมาแต่ที่ไกลโดยสวัสดิภาพ<br>
  ทอดพระเนตรเห็นพระนางมัทรี ก็ทรงคร่ำครวญวิ่งเข้าไปหา<br>
  อุปมาเหมือนลูกโคอ่อนคอยชะเง้อหาแม่เป็นแน่<br>
  [๒๓๙๕] ฝ่ายพระนางมัทรีทอดพระเนตรเห็นบุตรน้อยทั้งหลาย<br>
  ผู้เสด็จมาแต่ที่ไกลโดยสวัสดิภาพ<br>
  ทั้งสั่นระรัวไปทั่วพระวรกายเหมือนแม่มด<br>
  น้ำนมก็หลั่งไหล<br>
  [๒๓๙๖] เมื่อพระญาติทั้งหลายมาพร้อมกันแล้ว<br>
  ขณะนั้น ก็ได้เกิดเสียงดังอึกทึกกึกก้อง<br>
  ภูเขาทั้งหลายก็มีเสียงดังลั่น<br>
  แผ่นดินสะเทือนหวั่นไหว<br>
  [๒๓๙๗] ฝนตกลงยังท่อธารให้หลั่งไหลไป<br>
  ขณะที่พระเจ้าเวสสันดรได้สมาคมกับพระญาติทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๕๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์นครกัณฑ์<br>
  [๒๓๙๘] ในกาลที่กษัตริย์ทั้งหลาย คือ พระราชา พระเทวี พระโอรส<br>
  พระสุณิสา และพระนัดดาทั้งหลาย<br>
  มาประชุมพร้อมกันแล้ว ก็ได้เกิดอัศจรรย์น่าขนพองสยองเกล้า<br>
  [๒๓๙๙] ประชาราษฎร์ทั้งปวงมาพร้อมใจกัน<br>
  ประนมมือถวายบังคมพระมหากษัตริย์<br>
  ร้องไห้วิงวอนพระเวสสันดรและพระนางมัทรี<br>
  ในป่าอันน่าสะพรึงกลัวว่า<br>
  ขอพระองค์ทรงเป็นพระราชาผู้เป็นใหญ่แห่งข้าพระองค์ทั้งหลาย<br>
  ขอพระองค์ทั้ง ๒ ทรงพระกรุณาเสวยราชสมบัติ<br>
  เป็นพระราชาผู้เป็นใหญ่แห่งข้าพระองค์ทั้งหลายเถิด<br>
  กัณฑ์ฉกษัตริย์ จบ</p>
<p> กัณฑ์นครกัณฑ์<br>
  (พระเวสสันดรตรัสว่า)<br>
  [๒๔๐๐] พระบิดา ชาวชนบท และชาวนิคม<br>
  ได้พร้อมใจกันเนรเทศหม่อมฉัน<br>
  ผู้ครองราชสมบัติโดยธรรมจากแคว้น<br>
  (พระเจ้าสญชัยตรัสว่า)<br>
  [๒๔๐๑] ลูกรัก จริงทีเดียว การที่พ่อให้เนรเทศ<br>
  ซึ่งลูกผู้ไม่มีความผิดออกไปจากแคว้นตามคำของชาวกรุงสีพีนั้น<br>
  ชื่อว่าพ่อได้ทำกรรมชั่วร้าย<br>
  และชื่อว่าพ่อได้ทำกรรมที่ทำลายความเจริญแล้ว<br>
  [๒๔๐๒] ขึ้นชื่อว่าบุตรควรช่วยปลดเปลื้องความทุกข์<br>
  ของมารดาบิดาและพี่น้องที่เกิดขึ้น<br>
  เพราะเหตุอย่างใดอย่างหนึ่ง แม้ด้วยชีวิตของตน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๕๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์นครกัณฑ์<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๒๔๐๓] ลำดับนั้น พระเจ้าเวสสันดรได้ทรงชำระล้างธุลีและสิ่งโสโครก<br>
  ครั้นทรงชำระล้างธุลีและสิ่งโสโครกแล้ว<br>
  ได้ทรงเพศเป็นพระราชา<br>
  [๒๔๐๔] พระเวสสันดรบรมกษัตริย์ทรงสนานพระเศียรแล้ว<br>
  ทรงพัสตราภรณ์อันสะอาด ทรงประดับด้วยอาภรณ์ทุกอย่าง<br>
  สอดพระแสงขรรค์ที่ทำให้ราชปัจจามิตรเดือดร้อนเกรงขาม<br>
  เสด็จขึ้นทรงพญาปัจจยนาค<br>
  [๒๔๐๕] ครั้งนั้น เหล่าทหาร ๖๐,๐๐๐ นายผู้สง่างาม<br>
  ต่างก็ชื่นชมยินดี แวดล้อมพระมหากษัตริย์ผู้ทรงเป็นจอมทัพ<br>
  [๒๔๐๖] ลำดับนั้น เหล่าพระสนมกำนัลในของพระเจ้ากรุงสีพี<br>
  มาประชุมพร้อมกัน ทูลเชิญพระนางมัทรีให้สรงสนานแล้ว<br>
  ถวายพระพรว่า ขอพระเวสสันดรจงทรงอภิบาลรักษาพระเจ้าแม่<br>
  พ่อชาลีและแม่กัณหาชินาทั้ง ๒ พระองค์<br>
  อนึ่ง ขอพระเจ้ากรุงสญชัยมหาราชจงทรงอภิรักษ์พระแม่เจ้าเทอญ<br>
  [๒๔๐๗] พระเวสสันดรบรมกษัตริย์และพระนางมัทรี<br>
  กลับมาดำรงในสิริราชสมบัติตามเดิมแล้ว<br>
  ทรงระลึกถึงความลำบากของตนในกาลก่อน<br>
  จึงรับสั่งให้นำกลองนันทิเภรีไปตีประกาศ<br>
  ที่คุ้มครองเขาวงกตอันน่ารื่นรมย์<br>
  [๒๔๐๘] พระนางมัทรีผู้สมบูรณ์ด้วยลักษณะได้ปัจจัย๑ นี้แล้ว<br>
  ทรงระลึกถึงความลำบากของตนในกาลก่อน<br>
  ครั้นได้พบพระโอรสทั้งหลายก็มีพระทัยปลาบปลื้มโสมนัส<br><br>เชิงอรรถ :<br>
  ๑ ได้ปัจจัยนี้ หมายถึงได้ราชสมบัติ (ขุ.ชา.อ. ๑๐/๒๔๐๘/๔๕๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๕๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์นครกัณฑ์<br>
  [๒๔๐๙] ก็พระนางมัทรีผู้สมบูรณ์ด้วยลักษณะได้ปัจจัยนี้แล้ว<br>
  ทรงระลึกถึงความลำบากของตนในกาลก่อน<br>
  มีพระทัยชื่นชมยินดีปรีดาพร้อมกับพระโอรสทั้งหลาย<br>
  [๒๔๑๐] ลูกรักทั้ง ๒ เมื่อก่อนแม่ได้บำเพ็ญวัตรนี้<br>
  นอนเหนือแผ่นดินเป็นนิตย์<br>
  นี้เป็นวัตรของแม่ เพราะแม่รักเจ้าทั้งหลาย<br>
  [๒๔๑๑] วัตรของแม่สำเร็จในวันนี้ เพราะได้พบพวกเจ้า<br>
  ลูกรักทั้ง ๒ ขอความโสมนัสที่เกิดจากแม่ก็ดี<br>
  จากพระบิดาก็ดี จงคุ้มครองลูก<br>
  อนึ่ง ขอพระเจ้ากรุงสญชัยมหาราช<br>
  จงทรงอภิรักษ์ความโสมนัสนั้น<br>
  [๒๔๑๒] บุญกุศลอย่างใดอย่างหนึ่ง<br>
  ที่แม่และพระบิดาของลูกทำแล้วมีอยู่<br>
  ด้วยบุญกุศลทั้งหมดนั้น ขอลูกจงเป็นผู้ไม่แก่ไม่ตาย<br>
  [๒๔๑๓] พระนางมัทรีทรงงดงามด้วยพระภูษาอย่างใด<br>
  พระนางผุสดีสัสสุเทวีก็ทรงจัดพระภูษาอย่างนั้น<br>
  คือ พระภูษากัปปาสิกพัสตร์ โกไสยพัสตร์ โขมพัสตร์<br>
  และโกทุมพรพัสตร์ ส่งไปประทานแก่พระนางมัทรีราชสุณิสา<br>
  [๒๔๑๔] พระนางมัทรีทรงงดงามด้วยเครื่องประดับอย่างใด<br>
  พระนางผุสดีสัสสุเทวีก็ทรงจัดเครื่องประดับอย่างนั้น<br>
  คือ พระธำมรงค์สุพรรณรัตน์ สร้อยพระศอนพรัตน์<br>
  ส่งไปประทานแก่พระนางมัทรีราชสุณิสา<br>
  [๒๔๑๕] พระนางมัทรีทรงงดงามด้วยเครื่องประดับอย่างใด<br>
  พระนางผุสดีสัสสุเทวีก็ทรงจัดเครื่องประดับอย่างนั้น<br>
  คือ พระวลัยสำหรับประดับข้อพระบาท<br>
  พระกุณฑลสำหรับพระกรรณ สายรัดพระองค์ฝังแก้วมณีเพชร<br>
  ส่งไปประทานแก่พระนางมัทรีราชสุณิสา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๕๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์นครกัณฑ์<br>
  [๒๔๑๖] พระนางมัทรีทรงงดงามด้วยเครื่องประดับอย่างใด<br>
  พระนางผุสดีสัสสุเทวีก็ทรงจัดเครื่องประดับอย่างนั้น<br>
  คือ ดอกไม้กรองเครื่องประดับพระเมาลี<br>
  เครื่องประดับพระนลาตและเครื่องประดับฝังแก้วมณีสีต่าง ๆ กัน<br>
  ส่งไปประทานแก่พระนางมัทรีราชสุณิสา<br>
  [๒๔๑๗] พระนางมัทรีทรงงดงามด้วยเครื่องประดับอย่างใด<br>
  พระนางผุสดีสัสสุเทวีก็ทรงจัดเครื่องประดับอย่างนั้น<br>
  คือ เครื่องประดับพระถัน เครื่องประดับพระอังสา<br>
  สะอิ้งเพชร และฉลองพระบาท<br>
  ส่งไปประทานแก่พระนางมัทรีราชสุณิสา<br>
  [๒๔๑๘] พระนางมัทรีราชบุตรีทรงตรวจดูเครื่องประดับ<br>
  ที่ร้อยด้วยด้ายและไม่ร้อยด้วยด้าย<br>
  พระนางมัทรีราชบุตรีทรงตรวจดูและประดับตกแต่งแล้ว<br>
  ทรงงดงามดังนางเทพกัญญาในพระอุทยานนันทวัน<br>
  [๒๔๑๙] พระนางมัทรีราชบุตรีทรงสนานพระเศียร<br>
  ทรงพัสตราภรณ์อันสะอาด ประดับด้วยเครื่องอลังการทุกอย่าง<br>
  ทรงงดงามดังนางเทพอัปสรในสวรรค์ชั้นดาวดึงส์<br>
  [๒๔๒๐] พระนางมัทรีราชบุตรีทรงมีริมพระโอษฐ์งาม<br>
  ทรงงดงามดังต้นกล้วยสีทองที่เกิดในสวนจิตรลดาถูกลมพัดไปมา<br>
  [๒๔๒๑] พระนางมัทรีราชบุตรีมีพระโอษฐ์แดงดุจผลไทรและผลตำลึกสุก<br>
  งดงามดังกินนรีมีขนปีกงามวิจิตร บินร่อนอยู่ในอากาศ<br>
  [๒๔๒๒] เหล่าพนักงานตกแต่งดรุณหัตถีอันเป็นช้างพระที่นั่ง<br>
  ตัวประเสริฐ อดทนต่อหอกซัดและลูกศร<br>
  มีงาเรียวงามดุจงอนรถ มีกำลังกล้าหาญ<br>
  เสร็จแล้วให้นำมาประเทียบเกยคอยต้อนรับพระนางมัทรีนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๕๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์นครกัณฑ์<br>
  [๒๔๒๓] พระนางมัทรีนั้นเสด็จขึ้นประทับบนหลังดรุณหัตถี<br>
  อันเป็นช้างพระที่นั่งตัวประเสริฐ อดทนต่อหอกซัดและลูกศร<br>
  มีงาเรียวงามดุจงอนรถ มีกำลังกล้าหาญ<br>
  [๒๔๒๔] ฝูงเนื้อประมาณเท่าใดที่มีอยู่ในป่าทั้งปวงที่เขาวงกตนี้<br>
  ฝูงเนื้อประมาณเท่านั้นไม่เบียดเบียนกันและกัน<br>
  ด้วยเดชของพระเวสสันดร<br>
  [๒๔๒๕] ฝูงนกประมาณเท่าใดที่มีอยู่ในป่าทั้งปวงที่เขาวงกตนี้<br>
  ฝูงนกประมาณเท่านั้นไม่เบียดเบียนกันและกัน<br>
  ด้วยเดชของพระเวสสันดร<br>
  [๒๔๒๖] ฝูงเนื้อประมาณเท่าใดที่มีอยู่ในป่าทั้งปวงที่เขาวงกตนี้<br>
  ฝูงเนื้อประมาณเท่านั้นมาประชุมในที่เดียวกัน<br>
  ในเมื่อพระเวสสันดรผู้ทรงผดุงรัฐให้เจริญแก่ชาวกรุงสีพีจะเสด็จกลับ<br>
  [๒๔๒๗] ฝูงนกประมาณเท่าใดที่มีอยู่ในป่าทั้งปวงที่เขาวงกตนี้<br>
  ฝูงนกประมาณเท่านั้นมาประชุมในที่เดียวกัน<br>
  ในเมื่อพระเวสสันดรผู้ทรงผดุงรัฐให้เจริญแก่ชาวกรุงสีพีจะเสด็จกลับ<br>
  [๒๔๒๘] ฝูงเนื้อประมาณเท่าใดที่มีอยู่ในป่าทั้งปวงที่เขาวงกตนี้<br>
  ฝูงเนื้อประมาณเท่านั้นมิได้ส่งเสียงร้องไพเราะเหมือนในกาลก่อน<br>
  ในเมื่อพระเวสสันดรผู้ทรงผดุงรัฐให้เจริญแก่ชาวกรุงสีพีจะเสด็จกลับ<br>
  [๒๔๒๙] ฝูงนกประมาณเท่าใดที่มีอยู่ในป่าทั้งปวงที่เขาวงกตนี้<br>
  ฝูงนกประมาณเท่านั้นมิได้ส่งเสียงร้องไพเราะเหมือนในกาลก่อน<br>
  ในเมื่อพระเวสสันดรผู้ทรงผดุงรัฐให้เจริญแก่ชาวกรุงสีพีจะเสด็จกลับ<br>
  [๒๔๓๐] ราชมรรควิถีที่จะเสด็จพระราชดำเนินนั้น<br>
  ประชาราษฎร์ช่วยกันประดับตกแต่งงามตระการตา<br>
  ลาดด้วยดอกไม้ ตั้งแต่กรุงเชตุดร<br>
  จนถึงที่ประทับของพระเวสสันดร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๕๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์นครกัณฑ์<br>
  [๒๔๓๑] ลำดับนั้น เหล่าทหาร ๖๐,๐๐๐ นาย<br>
  ผู้แต่งเครื่องพร้อมสรรพ งามสง่าน่าดู<br>
  ต่างพากันติดตามแวดล้อมอยู่โดยรอบ<br>
  ในเมื่อพระเวสสันดรผู้ทรงผดุงรัฐให้เจริญแก่ชาวกรุงสีพีเสด็จกลับ<br>
  [๒๔๓๒] พวกพระสนมกำนัลใน พระกุมาร แพศย์ และพวกพราหมณ์<br>
  ต่างพากันติดตามพระเวสสันดรแวดล้อมอยู่โดยรอบ<br>
  ในเมื่อพระเวสสันดรผู้ทรงผดุงรัฐให้เจริญแก่ชาวกรุงสีพีเสด็จกลับ<br>
  [๒๔๓๓] กองพลช้าง กองพลม้า กองพลรถ และกองพลราบ<br>
  ต่างพากันตามเสด็จแวดล้อมโดยรอบ<br>
  ในเมื่อพระเวสสันดรผู้ทรงผดุงรัฐให้เจริญแก่ชาวกรุงสีพีเสด็จกลับ<br>
  [๒๔๓๔] ชาวชนบทและชาวนิคมมาประชุมพร้อมกันแล้ว<br>
  ต่างพร้อมใจกันมาประชุมแวดล้อมอยู่โดยรอบ<br>
  ในเมื่อพระเวสสันดรผู้ทรงผดุงรัฐให้เจริญแก่ชาวกรุงสีพีเสด็จกลับ<br>
  [๒๔๓๕] เหล่าทหารกล้าต่างก็สวมหมวก สวมเกราะ<br>
  ถือดาบ ถือโล่ห์หนังเดินนำหน้า<br>
  ในเมื่อพระเวสสันดรผู้ทรงผดุงรัฐให้เจริญแก่ชาวกรุงสีพีเสด็จกับ<br>
  [๒๔๓๖] กษัตริย์ทั้ง ๖ พระองค์นั้นเสด็จเข้าสู่พระนครที่รื่นรมย์<br>
  ซึ่งมีป้อมปราการและประตูเป็นอันมาก<br>
  ประกอบด้วยข้าวน้ำอุดม<br>
  และการฟ้อนรำและขับร้องทั้ง ๒ ประการ<br>
  [๒๔๓๗] ชาวชนบทและชาวนิคมต่างชื่นชมโสมนัสยินดี<br>
  พร้อมใจกันมาประชุม ในเมื่อพระเวสสันดร<br>
  ผู้ทรงผดุงรัฐให้เจริญแก่ชาวกรุงสีพีเสด็จถึงพระนครโดยลำดับแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๕๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑๐.เวสสันดรชาดก (๕๔๗) กัณฑ์นครกัณฑ์<br>
  [๒๔๓๘] เมื่อพระเวสสันดรผู้ทรงพระราชทานทรัพย์เสด็จมาถึงแล้ว<br>
  ชาวชนบทและชาวนิคมต่างก็โบกผ้าสะบัดไปมา<br>
  พระองค์รับสั่งให้นำกลองนันทิเภรีไปตีประกาศในพระนคร<br>
  และรับสั่งให้ประกาศปลดปล่อยสัตว์ทั้งปวง<br>
  จากเครื่องพันธนาการ<br>
  [๒๔๓๙] ขณะที่พระเวสสันดรผู้ทรงผดุงรัฐให้เจริญแก่ชาวกรุงสีพี<br>
  เสด็จเข้าพระนคร<br>
  ท้าวสักกเทวราชก็ทรงบันดาลให้ฝนทองตกลงมา<br>
  [๒๔๔๐] ต่อมา พระเจ้าเวสสันดร ผู้เป็นกษัตริย์ ผู้มีปัญญา<br>
  ทรงบำเพ็ญทานแล้ว หลังจากสวรรคตแล้ว<br>
  พระองค์ก็เสด็จเข้าถึงสุคติโลกสวรรค์ฉะนี้แล<br>
  กัณฑ์นครกัณฑ์ จบ<br>
  มหาเวสสันดรชาดกที่ ๑๐ จบ<br>
  มหานิบาต จบ<br>
  ชาดก ภาค ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๕๖๐ }</span></p>
  <hr>
<p class="nc">  พระไตรปิฎกเล่มที่ ๒๘ สุตตันตปิฎกที่ ๒๐ ขุททกนิกาย ชาดก ภาค ๒ จบ  </p>
  <p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>