<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๘-๒ สุตตันตปิฎกที่ ๒๐ ขุททกนิกาย ชาดก ภาค ๒</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๘-๒ สุตตันตปิฎกที่ ๒๐ ขุททกนิกาย ชาดก ภาค ๒<br>
  <br>
พระสุตตันตปิฎก<br>
ขุททกนิกาย ชาดก ภาค ๒<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  (สุนันทสารถีกราบทูลว่า)<br>
  [๒๔] ข้าแต่พระราชโอรส พระองค์เสด็จไปจากที่นี้แล้ว<br>
  ทำให้ข้าพระองค์ได้รับรางวัล เมื่อพระองค์เสด็จกลับไป<br>
  พระบิดาและพระมารดาพึงพระราชทานรางวัลให้แก่ข้าพระองค์<br>
  [๒๕] ข้าแต่พระราชโอรส เมื่อพระองค์เสด็จกลับไปแล้ว<br>
  พระสนมกำนัลใน พระกุมาร แพศย์ และพราหมณ์เหล่านั้น<br>
  จะพึงดีใจ ให้รางวัลแก่ข้าพระองค์<br>
  [๒๖] ข้าแต่พระราชโอรส เมื่อพระองค์เสด็จกลับไปแล้ว<br>
  กองพลช้าง กองพลม้า กองพลรถ และกองพลราบ<br>
  แม้เหล่านั้นจะพากันดีใจ ให้รางวัลแก่ข้าพระองค์<br>
  [๒๗] ข้าแต่พระราชโอรส เมื่อพระองค์เสด็จกลับไปแล้ว<br>
  ชาวชนบทและชาวนิคมผู้มีธัญญาหารมาก<br>
  จะมาประชุมกัน ให้เครื่องบรรณาการแก่ข้าพระองค์<br>
  (พระเตมีย์โพธิสัตว์ตรัสว่า)<br>
  [๒๘] เราเป็นผู้อันพระบิดาและพระมารดา<br>
  ชาวแคว้น ชาวนิคม และกุมารทั้งปวงสละแล้ว<br>
  เราไม่มีเรือนของตน<br>
  [๒๙] เราเป็นผู้อันพระมารดาทรงอนุญาตแล้ว<br>
  และพระบิดาก็ทรงสละขาดแล้ว<br>
  ออกไปบวชอยู่ในป่าแต่ลำพัง<br>
  เราไม่พึงปรารถนากามทั้งหลาย<br>
  (พระเตมีย์โพธิสัตว์เมื่อจะเปล่งอุทานด้วยกำลังปีติ จึงตรัสว่า)<br>
  [๓๐] ความหวังผลของเหล่าชนผู้ไม่รีบร้อนย่อมสำเร็จแน่<br>
  เรามีพรหมจรรย์เผล็ดผลแล้ว<br>
  นายสารถี ท่านจงรู้ไว้อย่างนี้เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๘๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  [๓๑] อนึ่ง ประโยชน์โดยชอบของเหล่าชน<br>
  ผู้ไม่รีบร้อน ย่อมเผล็ดผลโดยแท้<br>
  เรามีพรหมจรรย์เผล็ดผลแล้ว<br>
  ออกบวชแล้วย่อมไม่มีภัยแต่ที่ไหน ๆ<br>
  (นายสุนันทสารถีกราบทูลว่า)<br>
  [๓๒] พระองค์เป็นผู้มีพระวาจาไพเราะ<br>
  มีพระดำรัสสละสลวยอย่างนี้<br>
  เพราะเหตุไร พระองค์จึงไม่ตรัสในสำนัก<br>
  ของพระบิดาและพระมารดาในเวลานั้น<br>
  (ลำดับนั้น พระเตมีย์โพธิสัตว์ จึงตรัสว่า)<br>
  [๓๓] เราเป็นคนง่อยเปลี้ย เพราะไม่มีข้อต่อก็หามิได้<br>
  เป็นคนหนวก เพราะไม่มีโสตประสาทก็หามิได้<br>
  เป็นคนใบ้ เพราะไม่มีชิวหาประสาทก็หามิได้<br>
  ท่านอย่าเข้าใจว่า เราเป็นใบ้<br>
  [๓๔] เราระลึกชาติก่อนที่เราเสวยราชสมบัติได้<br>
  เราได้เสวยราชสมบัติในครั้งนั้นแล้ว<br>
  ต้องไปตกนรกอันแสนสาหัส<br>
  [๓๕] เราได้เสวยราชสมบัติในกาลนั้น ๒๐ ปี<br>
  แล้วต้องไปหมกไหม้อยู่ในนรกถึง ๘๐,๐๐๐ ปี<br>
  [๓๖] เรากลัวจะต้องได้เสวยราชสมบัตินั้น<br>
  จึงตั้งจิตอธิษฐานว่า<br>
  ขอชนทั้งหลายอย่าได้อภิเษกเราไว้ในราชสมบัติเลย<br>
  เพราะฉะนั้น เราจึงไม่พูดในสำนัก<br>
  ในสำนักของพระบิดาและพระมารดาในกาลนั้น<br>
  [๓๗] พระบิดาทรงอุ้มเราให้นั่งบนพระเพลาแล้ว<br>
  ตรัสพิพากษาว่า ท่านทั้งหลายจงฆ่าโจรคนหนึ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๘๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  จงจองจำโจรอีกคนหนึ่งไว้ในเรือนจำ<br>
  จงเอาหอกแทงโจรคนหนึ่งแล้ว ราดด้วยน้ำกรด<br>
  จงเสียบโจรคนหนึ่งบนหลาว<br>
  พระบิดาตรัสพิพากษาอรรถคดีแก่มหาชนนั้นด้วยประการฉะนี้<br>
  [๓๘] เราได้ฟังพระวาจาอันหยาบคายที่พระบิดาตรัสนั้น<br>
  จึงกลัวต่อการเสวยราชสมบัติ<br>
  เรามิได้เป็นคนใบ้ ก็ทำเหมือนเป็นคนใบ้<br>
  มิได้เป็นคนง่อยเปลี้ย ก็ทำเป็นเหมือนคนง่อยเปลี้ย<br>
  เรากลิ้งเกลือกนอนจมอยู่ในอุจจาระและปัสสาวะของตน<br>
  [๓๙] ชีวิตเป็นของยาก เป็นของเล็กน้อย๑<br>
  ซ้ำประกอบไปด้วยทุกข์<br>
  ใครเล่าอาศัยชีวิตนี้แล้วพึงก่อเวรกับใคร ๆ<br>
  [๔๐] ใครเล่าอาศัยชีวิตนี้แล้วพึงก่อเวรกับใคร ๆ<br>
  เพราะไม่ได้ปัญญาและเพราะไม่ได้เห็นธรรม<br>
  [๔๑] ความหวังผลของเหล่าคนผู้ไม่รีบร้อนย่อมสำเร็จแน่<br>
  เรามีพรหมจรรย์เผล็ดผลแล้ว<br>
  นายสารถี ท่านจงรู้ไว้อย่างนี้เถิด<br>
  [๔๒] อนึ่ง ประโยชน์โดยชอบของเหล่าชน<br>
  ผู้ไม่รีบร้อน ย่อมเผล็ดผลโดยแท้<br>
  เรามีพรหมจรรย์เผล็ดผลแล้ว<br>
  ออกบวชแล้วย่อมไม่มีภัยแต่ที่ไหน ๆ<br><br>เชิงอรรถ :<br>
  ๑ ชีวิตเป็นของเล็กน้อย หมายความว่า หากชีวิตของสัตว์ทั้งหลายได้รับความลำบาก
  ก็จะดำรงอยู่ได้นาน<br>
  มาก แต่หากได้รับความสบาย ก็จะดำรงอยู่ได้ชั่วเวลานิดหน่อย และชีวิตนี้ยากเข็ญ
  เป็นของเล็กน้อย คือ<br>
  มีประมาณน้อยนิด อีกทั้งเป็นชีวิตที่ประกอบด้วยความสั่งสมทุกข์ในวัฏฏะทั้งสิ้น
  (ขุ.ชา.อ. ๙/๓๙/๒๗-๒๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๘๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  (นายสุนันทสารถีได้ฟังดังนั้น จึงกราบทูลว่า)<br>
  [๔๓] ข้าแต่พระราชโอรส<br>
  แม้ข้าพระองค์ก็จักบวชในสำนักของพระองค์<br>
  ขอพระองค์โปรดตรัสอนุญาตให้ข้าพระองค์บวชด้วยเถิด<br>
  ข้าพระองค์พอใจจะบวช พระเจ้าข้า<br>
  (พระเตมีย์โพธิสัตว์ตรัสว่า)<br>
  [๔๔] นายสารถี เรามอบรถให้ท่านแล้ว ท่านจงเป็นผู้ไม่มีหนี้<br>
  มาเถิด เพราะคนที่ไม่มีหนี้ จึงจะบวชได้<br>
  พวกฤๅษีทั้งหลายกล่าวสรรเสริญการบวชนั้น<br>
  (สุนันทสารถีได้ฟังดังนั้น จึงกราบทูลว่า)<br>
  [๔๕] ขอพระองค์จงทรงพระเจริญ<br>
  ข้าพระองค์ได้ทำตามพระดำรัสที่พระองค์ได้ตรัสไว้แล้ว<br>
  ข้าพระองค์ทูลวิงวอนแล้ว<br>
  ขอพระองค์ควรทรงโปรดกระทำตามคำของข้าพระองค์เถิด<br>
  [๔๖] ขอพระองค์จงประทับอยู่ ณ ที่นี้<br>
  จนกว่าข้าพระองค์จะทูลเชิญเสด็จพระราชามา<br>
  พระบิดาของพระองค์ทอดพระเนตรแล้ว<br>
  จะพึงมีพระทัยเอิบอิ่มเป็นแน่<br>
  (พระเตมีย์โพธิสัตว์ตรัสว่า)<br>
  [๔๗] นายสารถี เราจะทำตามคำของท่านที่กล่าวกับเรา<br>
  แม้เราก็ปรารถนาจะเฝ้าพระบิดาของเราซึ่งเสด็จมา ณ ที่นี้<br>
  [๔๘] ท่านจงกลับไปเถิด สหาย<br>
  การที่ท่านได้ทูลพระญาติทั้งหลายด้วยเป็นการดี<br>
  ท่านรับคำสั่งเราแล้ว<br>
  พึงกราบทูลการถวายบังคมพระมารดาและพระบิดาของเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๙๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๔๙] นายสารถีจับพระบาททั้ง ๒ ของพระโพธิสัตว์นั้น<br>
  และทำประทักษิณพระองค์แล้ว<br>
  ก็ขึ้นรถบ่ายหน้าเข้าไปยังทวารพระราชวัง<br>
  [๕๐] พระมารดาทอดพระเนตรเห็นรถว่างเปล่า<br>
  กลับมาแต่นายสารถีคนเดียว<br>
  จึงทรงกันแสง มีพระเนตรนองด้วยพระอัสสุชล<br>
  ทอดพระเนตรดูนายสารถีนั้นอยู่<br>
  [๕๑] พระนางทรงเข้าพระทัยว่า<br>
  นายสารถีฝังลูกของเราแล้วจึงกลับมา<br>
  ลูกของเราถูกนายสารถีฝังไว้ในแผ่นดิน<br>
  กลบดินแล้วเป็นแน่<br>
  [๕๒] พวกศัตรูย่อมพากันยินดี<br>
  พวกคนจองเวรต่างก็เอิบอิ่มเป็นแน่<br>
  เพราะเห็นนายสารถีฝังลูกของเรากลับมาแล้ว<br>
  [๕๓] พระมารดาทอดพระเนตรเห็นรถอันว่างเปล่า<br>
  กลับมาแต่นายสารถีคนเดียว<br>
  มีพระเนตรนองด้วยพระอัสสุชล<br>
  ทรงกันแสงอยู่ ตรัสถามนายสารถีนั้นว่า<br>
  [๕๔] ลูกของเราเป็นคนใบ้จริงหรือ เป็นคนง่อยเปลี้ยจริงหรือ<br>
  ลูกของเราขณะที่ท่านจะฝังดิน พูดอะไรบ้างหรือเปล่า<br>
  นายสารถี ขอท่านจงบอกเนื้อความนั้นแก่เราด้วยเถิด<br>
  [๕๕] ลูกของเราเป็นคนใบ้ เป็นคนง่อยเปลี้ย<br>
  เมื่อท่านจะฝังลงดิน กระดิกมือและเท้าอย่างไร<br>
  เราถามแล้ว ขอท่านจงบอกเนื้อความนั้นแก่เราเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๙๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  (ลำดับนั้น นายสุนันทสารถีกราบทูลว่า)<br>
  [๕๖] ข้าแต่พระแม่เจ้า<br>
  ขอได้โปรดพระราชทานอภัยโทษแก่ข้าพระพุทธเจ้าด้วยเถิด<br>
  ข้าพระพุทธเจ้าขอกราบทูล<br>
  ตามที่ได้ยินและได้เห็นมาในสำนักของพระราชโอรส<br>
  (พระนางจันทาเทวีตรัสกับนายสุนันทสารถีนั้นว่า)<br>
  [๕๗] นายสารถีผู้สหาย เราให้อภัยโทษแก่ท่าน<br>
  อย่าได้กลัวเลย จงพูดไปเถิด<br>
  ตามที่ท่านได้ยินหรือได้เห็นมาในสำนักของพระราชโอรส<br>
  (นายสุนันทสารถีกราบทูลว่า)<br>
  [๕๘] พระราชโอรสนั้นมิได้เป็นคนใบ้ มิได้เป็นคนง่อยเปลี้ย<br>
  ยังมีพระดำรัสสละสลวยไพเราะ ได้ทราบว่า<br>
  พระองค์ทรงกลัวต่อการครองราชสมบัติ<br>
  จึงได้ทำการลวงอย่างมากมาย<br>
  [๕๙] พระองค์ทรงระลึกถึงชาติก่อน<br>
  ที่พระองค์เคยได้เสวยราชสมบัติ<br>
  ครั้นได้เสวยราชสมบัติในกาลนั้นแล้ว<br>
  ต้องไปตกนรกอย่างแสนสาหัส<br>
  [๖๐] พระองค์ได้เสวยราชสมบัติในกาลนั้น ๒๐ ปี<br>
  แล้วต้องไปหมกไหม้อยู่ในนรกถึง ๘๐,๐๐๐ ปี<br>
  [๖๑] พระองค์ทรงกลัวต่อการเสวยราชสมบัติ<br>
  จึงทรงตั้งจิตอธิษฐานว่า<br>
  ขอชนทั้งหลายอย่าได้อภิเษกเราในราชสมบัติเลย<br>
  เพราะฉะนั้น พระองค์จึงไม่ตรัส<br>
  ในสำนักของพระบิดาและพระมารดาในกาลนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๙๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  [๖๒] พระราชโอรสทรงถึงพร้อมด้วยองคาพยพ<br>
  มีพระรูปสมบัติงดงามสมส่วน<br>
  มีพระวาจาสละสลวย มีพระปัญญา<br>
  ทรงดำรงอยู่ในทางสวรรค์<br>
  [๖๓] ถ้าพระแม่เจ้าทรงพระประสงค์จะทอดพระเนตร<br>
  พระราชโอรสของพระองค์<br>
  ข้าพระพุทธเจ้าขอทูลเชิญเสด็จพระแม่เจ้าไปให้ถึงสถานที่<br>
  ซึ่งเป็นที่ประทับของพระเตมีย์<br>
  (ฝ่ายพระเจ้ากาสีทรงสดับคำของนายสุนันทสารถี จึงดำรัสสั่งให้เรียกมหา-<br>
  เสนคุตมา รีบให้ตระเตรียมเสด็จ ตรัสว่า)<br>
  [๖๔] เจ้าหน้าที่ทั้งหลายจงเทียมรถ เทียมม้า<br>
  ผูกเครื่องประคับช้าง จงประโคมสังข์และบัณเฑาะว์<br>
  ตีกลองหน้าเดียวเถิด<br>
  [๖๕] จงตีกลองสองหน้าและรำมะนาอันไพเราะ<br>
  ขอชาวนิคมจงตามเรามา<br>
  เราจะไปให้โอวาทแก่พระโอรส<br>
  [๖๖] ขอพระสนมกำนัลใน พระกุมาร แพศย์<br>
  และพราหมณ์ทั้งหลายจงรีบเทียมยาน<br>
  เราจะไปให้โอวาทแก่พระโอรส<br>
  [๖๗] ขอพวกกองพลช้าง กองพลม้า กองพลรถ<br>
  และกองพลราบจงรีบเทียมยาน<br>
  เราจะไปให้โอวาทแก่พระโอรส<br>
  [๖๘] ชาวชนบทและชาวนิคมมาประชุมพร้อมกันแล้ว<br>
  จงรีบเทียมยานเถิด<br>
  เราจะไปให้โอวาทแก่พระโอรส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๙๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  (พระบรมศาสดาเมื่อจะทรงประกาศข้อความนั้น จึงตรัสว่า)<br>
  [๖๙] พวกนายสารถีจูงม้าสินธพที่มีฝีเท้าเร็ว<br>
  เทียมเข้ากับราชรถขับมายังทวารพระราชวัง<br>
  และกราบทูลว่า ม้าเหล่านี้เทียมแล้ว พระเจ้าข้า<br>
  (พระราชาตรัสว่า)<br>
  [๗๐] ม้าอ้วนก็ไม่มีฝีเท้าเร็ว ม้าผอมก็ไม่มีเรี่ยวแรง<br>
  จงเว้นทั้งม้าผอมและม้าอ้วนเสีย<br>
  เลือกเทียมแต่ม้าที่สมบูรณ์<br>
  (พระบรมศาสดาเมื่อจะทรงประกาศข้อความนั้น จึงตรัสว่า)<br>
  [๗๑] ลำดับนั้น พระราชารีบเสด็จขึ้นประทับม้าสินธพที่เทียมแล้ว<br>
  ได้ตรัสกับนางชาววังว่า พวกเจ้าทั้งหมดจงตามเรามาเถิด<br>
  [๗๒] พระราชาตรัสสั่งว่า จงตระเตรียมเครื่องราชกกุธภัณฑ์ ๕ อย่าง<br>
  คือ พัดวาลวีชนี อุณหิส พระขรรค์ เศวตฉัตร<br>
  และฉลองพระบาทที่ประดับตกแต่งด้วยทองคำขึ้นรถไปด้วย<br>
  [๗๓] และต่อจากนั้น พระราชาตรัสสั่งให้นายสารถีนำทาง<br>
  เสด็จเคลื่อนขบวนเข้าไปถึงสถานที่<br>
  ซึ่งเป็นที่ประทับของพระเตมีย์<br>
  [๗๔] ส่วนพระเตมีย์ทอดพระเนตรเห็นพระบิดา<br>
  กำลังเสด็จมา ทรงรุ่งเรืองด้วยพระเดชานุภาพ<br>
  ทรงแวดล้อมด้วยหมู่อำมาตย์ จึงถวายพระพรว่า<br>
  [๗๕] ขอถวายพระพรเสด็จพ่อ<br>
  พระองค์ทรงสุขสบายดีหรือ ทรงพระสำราญดีหรือ<br>
  ราชกัญญาทั้งปวงและพระมารดาของอาตมภาพ<br>
  ไม่มีพระโรคาพาธหรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๙๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  (พระราชาตรัสตอบว่า)<br>
  [๗๖] ลูกรัก โยมสุขสบายดี<br>
  ไม่มีโรคเบียดเบียน<br>
  พระราชกัญญาทั้งปวงและพระมารดา<br>
  ของลูกรักก็ไม่มีโรคาพาธ<br>
  (ลำดับนั้น พระเตมีย์โพธิสัตว์ทูลถามพระราชาว่า)<br>
  [๗๗] ขอถวายพระพรเสด็จพ่อ<br>
  มหาบพิตรไม่ทรงเสวยน้ำจัณฑ์หรือ<br>
  ไม่ทรงโปรดปรานการเสวยน้ำจัณฑ์หรือ<br>
  พระทัยของพระองค์ทรงยินดีในสัจจะ<br>
  ในธรรม และในทานหรือ<br>
  (พระราชาตรัสตอบว่า)<br>
  [๗๘] ลูกรัก โยมไม่ดื่มน้ำจัณฑ์<br>
  และไม่โปรดปรานการดื่มน้ำจัณฑ์<br>
  ใจของโยมยังยินดีในสัจจะ ในธรรม และในทาน<br>
  (พระเตมีย์โพธิสัตว์ทูลถามว่า)<br>
  [๗๙] ขอถวายพระพรเสด็จพ่อ<br>
  ราชพาหนะของพระองค์ที่เขาเทียมแล้วมั่นคงหรือ<br>
  ราชพาหนะยังนำภาระไปได้ดีอยู่หรือ<br>
  มหาบพิตร พยาธิที่จะเข้าไปแผดเผาพระสรีระของพระองค์ไม่มีหรือ<br>
  (พระราชาตรัสตอบว่า)<br>
  [๘๐] พาหนะมีม้าและโคเป็นต้นของโยมที่เทียมแล้วมั่นคง<br>
  ราชพาหนะก็ยังนำภาระไปได้<br>
  พยาธิที่เข้าไปแผดเผาสรีระของโยมก็ไม่มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๙๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  (พระเตมีย์โพธิสัตว์ทูลถามว่า)<br>
  [๘๑] ชุมชนแถบชายแดนของพระองค์ยังมั่งคั่งหรือ<br>
  คามนิคมในท่ามกลางรัฐของพระองค์<br>
  ยังเป็นที่อยู่แน่นหนามั่งคั่งอยู่หรือ<br>
  ฉางหลวงและท้องพระคลังของพระองค์ยังบริบูรณ์ดีอยู่หรือ<br>
  (พระราชาตรัสตอบว่า)<br>
  [๘๒] ชุมชนแถบชายแดนของโยมยังมั่งคั่ง<br>
  คามนิคมในท่ามกลางแคว้นก็ยังอยู่แน่นหนาดี<br>
  ฉางหลวงและท้องพระคลังของโยม<br>
  ก็ยังคงบริบูรณ์ดีทุกอย่าง<br>
  (พระเตมีย์โพธิสัตว์ตรัสว่า)<br>
  [๘๓] ข้าแต่มหาราช พระองค์เสด็จมาดีแล้ว มิได้เสด็จมาร้าย<br>
  ขอมหาดเล็กทั้งหลายจงจัดตั้งบัลลังก์<br>
  ซึ่งเป็นที่ประทับนั่งถวายพระราชาเถิด<br>
  [๘๔] เชิญประทับนั่ง ณ เครื่องลาดใบไม้ที่เขาปูไว้เรียบร้อย<br>
  ถวายมหาบพิตร ณ ที่นี้เถิด<br>
  จงทรงตักน้ำจากภาชนะนี้ล้างพระบาทของพระองค์เถิด<br>
  [๘๕] ขอถวายพระพรมหาบพิตร<br>
  ใบหมากเม่าของอาตมภาพนี้เป็นของสุกไม่เค็ม<br>
  พระองค์มาเป็นแขกของอาตมภาพแล้ว เชิญเสวยเถิด<br>
  (พระราชาตรัสว่า)<br>
  [๘๖] โยมไม่บริโภคใบหมากเม่า<br>
  เพราะใบหมากเม่านี้มิใช่อาหารของโยม<br>
  โยมบริโภคข้าวสุกแห่งข้าวสาลีที่ปรุงด้วยเนื้ออันสะอาด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๙๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  (พระราชาตรัสกับพระเตมีย์โพธิสัตว์แล้ว จึงตรัสคาถาว่า)<br>
  [๘๗] ความน่าอัศจรรย์ปรากฏชัดเจนกับโยม<br>
  เพราะได้เห็นลูกรักอยู่ในที่ลับแต่ผู้เดียว<br>
  เพราะเหตุไร ผิวพรรณของผู้บริโภคอาหารเช่นนี้จึงผ่องใสเล่า<br>
  (พระเตมีย์โพธิสัตว์เมื่อจะทูลพระราชานั้น จึงตรัสว่า)<br>
  [๘๘] ขอถวายพระพรมหาบพิตร<br>
  อาตมภาพจำวัดตามลำพังบนเครื่องลาดใบไม้<br>
  เพราะการจำวัดตามลำพังนั้น<br>
  ผิวพรรณของอาตมภาพจึงผ่องใส<br>
  [๘๙] อนึ่ง อาตมภาพไม่มีราชองครักษ์คาดกระบี่คอยป้องกัน<br>
  เพราะการจำวัดตามลำพังของอาตมภาพนั้น<br>
  ผิวพรรณจึงผ่องใส ขอถวายพระพร<br>
  [๙๐] อาตมภาพมิได้เศร้าโศกถึงอารมณ์ที่ล่วงไปแล้ว<br>
  มิได้ปรารถนาอารมณ์ที่ยังไม่มาถึง<br>
  ยังอัตภาพให้เป็นไปด้วยสิ่งที่เกิดขึ้นเฉพาะหน้า<br>
  เพราะฉะนั้น ผิวพรรณของอาตมภาพจึงผ่องใส<br>
  [๙๑] เพราะการปรารถนาอารมณ์ที่ยังไม่มาถึง<br>
  เพราะเศร้าโศกถึงอารมณ์ที่ล่วงไปแล้ว<br>
  ทั้ง ๒ อย่างนี้ พวกคนพาลซูบซีดเหี่ยวแห้ง<br>
  เหมือนไม้อ้อที่เขียวสดถูกถอนทิ้งไว้<br>
  (ลำดับนั้น พระราชาทรงเชิญพระเตมีย์โพธิสัตว์ให้ครองราชสมบัติ จึงตรัสว่า)<br>
  [๙๒] ลูกรัก โยมขอมอบกองพลช้าง๑ กองพลม้า<br>
  กองพลรถ กองพลราบ เหล่าทหารผูกโล่<br>
  และพระนิเวศน์ที่น่ารื่นรมย์แก่ลูก<br><br>เชิงอรรถ :<br>
  ๑ กองพลช้าง หมายถึงกองทัพที่จัดขึ้นเป็นหมู่ใหญ่ นับช้างตั้งแต่สิบเชือกขึ้นไป
  ที่ชื่อว่ากองพลรถก็เช่น<br>
  เดียวกัน (ขุ.ชา.อ. ๙/๙๒/๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๙๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  [๙๓] โยมขอมอบพระสนมกำนัลในผู้ประดับด้วยเครื่องอลังการทุกอย่าง<br>
  ลูกรักจงปกครองพระสนมกำนัลในเหล่านั้น<br>
  จงเป็นพระราชาของโยมทั้งหลาย<br>
  [๙๔] หญิงทั้ง ๔ คนผู้ฉลาดในการฟ้อนรำและการขับร้อง<br>
  ศึกษาดีแล้วในหน้าที่ของหญิงแม้อื่น ๆ<br>
  จักทำลูกรักให้รื่นรมย์ในกามได้ ลูกจักทำอะไรในป่าเล่า<br>
  [๙๕] โยมจักนำราชกัญญาจากพระราชาอื่น ๆ ผู้ประดับดีแล้วมา<br>
  ขอลูกรักให้กำเนิดพระโอรสในหญิงเหล่านั้นแล้ว<br>
  จึงบวชในภายหลังเถิด<br>
  [๙๖] ลูกรักยังหนุ่มแน่นอยู่ในปฐมวัย ผมดำสนิท<br>
  จงครอบครองราชสมบัติก่อนเถิด<br>
  ขอลูกจงมีความเจริญ ลูกจักทำอะไรในป่าเล่า<br>
  (พระเตมีย์โพธิสัตว์แสดงธรรมโปรดพระราชาว่า)<br>
  [๙๗] คนหนุ่มควรประพฤติพรหมจรรย์<br>
  ผู้ประพฤติพรหมจรรย์ควรจะเป็นคนหนุ่ม<br>
  เพราะการบวชของคนหนุ่ม ฤๅษีทั้งหลายสรรเสริญแล้ว<br>
  [๙๘] คนหนุ่มควรประพฤติพรหมจรรย์<br>
  ผู้ประพฤติพรหมจรรย์ควรเป็นคนหนุ่ม<br>
  อาตมภาพจักประพฤติพรหมจรรย์<br>
  อาตมภาพไม่ต้องการราชสมบัติ<br>
  [๙๙] อาตมภาพเห็นเด็กหนุ่มของท่านทั้งหลาย<br>
  ผู้เรียกมารดาและบิดา ซึ่งเป็นบุตรที่รักได้มาโดยยาก<br>
  ยังไม่ทันถึงความแก่เลยก็ตายเสียแล้ว<br>
  [๑๐๐] อาตมภาพเห็นเด็กสาวของท่านทั้งหลาย<br>
  ที่สวยสดงดงาม สิ้นชีวิต เหมือนหน่อไม้ไผ่ที่ถูกถอน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๙๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  [๑๐๑] จริงอยู่ จะเป็นชายหรือหญิงก็ตาม<br>
  แม้ยังหนุ่มสาวก็ตาย เพราะฉะนั้น<br>
  ใครเล่าจะพึงวางใจในชีวิตนั้นได้ว่า เรายังเป็นหนุ่มสาว<br>
  [๑๐๒] อายุของคนเป็นของน้อย เพราะวันคืนล่วงไป ๆ<br>
  เปรียบเหมือนอายุของฝูงปลาในน้ำน้อย<br>
  ความเป็นหนุ่มสาวในวัยนั้นจักทำอะไรได้<br>
  [๑๐๓] สัตวโลกถูกครอบงำและถูกรุมล้อมอยู่เป็นนิตย์<br>
  เมื่อราตรีทั้งหลายทำอายุ วรรณะ และกำลัง<br>
  ของเหล่าสัตว์ให้สิ้นไปเป็นไปอยู่<br>
  มหาบพิตรจะอภิเษกอาตมภาพในราชสมบัติทำไม<br>
  (พระราชาตรัสว่า)<br>
  [๑๐๔] สัตวโลกถูกอะไรครอบงำ และถูกอะไรรุมล้อมไว้<br>
  อะไรชื่อว่าราตรีที่ทำอายุ วรรณะ<br>
  และกำลังของเหล่าสัตว์ให้สิ้นไปเป็นไปอยู่<br>
  โยมถามแล้ว ขอลูกรักจงบอกข้อนั้นแก่โยมเถิด<br>
  (พระเตมีย์โพธิสัตว์ทูลว่า)<br>
  [๑๐๕] สัตวโลกถูกความตายครอบงำ<br>
  และถูกความแก่รุมล้อมไว้<br>
  วันคืนที่ชื่อว่าทำอายุ วรรณะ<br>
  และกำลังของเหล่าสัตว์ให้สิ้นไปก็เป็นไปอยู่<br>
  มหาบพิตร ขอจงทรงทราบอย่างนี้ ขอถวายพระพร<br>
  [๑๐๖] เมื่อเส้นด้ายที่เขากำลังทอ<br>
  ช่างหูกทอไปได้เท่าใด ส่วนที่ต้องทอต่อไป<br>
  โยมก็พึงทราบว่า เหลืออยู่น้อยเท่านั้นฉันใด<br>
  ชีวิตของสัตว์ทั้งหลายก็ฉันนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๑๙๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  [๑๐๗] ห้วงน้ำที่เต็มฝั่งเมื่อไหลไปย่อมไม่ไหลกลับฉันใด<br>
  อายุของมนุษย์ทั้งหลายเมื่อผ่านไป<br>
  ก็ย่อมไม่หวนกลับคืนฉันนั้น<br>
  [๑๐๘] ห้วงน้ำที่เต็มฝั่งย่อมพัดพาเอาต้นไม้<br>
  ที่เกิดอยู่ริมฝั่งให้หักโค่นไปฉันใด<br>
  สัตว์ทั้งปวงย่อมถูกชราและมรณะพัดพาไปฉันนั้น<br>
  (พระราชาสดับธรรมกถาของพระเตมีย์โพธิสัตว์แล้ว จะเชิญให้ครองราชสมบัติอีก จึงตรัสว่า)<br>
  [๑๐๙] ลูกเอ๋ย โยมขอมอบกองพลช้าง กองพลม้า<br>
  กองพลรถ กองพลราบ เหล่าทหารผูกโล่<br>
  และพระราชนิเวศน์ที่น่ารื่นรมย์แก่ลูก<br>
  [๑๑๐] อนึ่ง โยมขอมอบพระสนมกำนัลใน<br>
  ผู้ประดับด้วยเครื่องอลังการทุกอย่าง<br>
  ลูกเอ๋ย จงปกครองพระสนมกำนัลในเหล่านั้น<br>
  ลูกจักเป็นพระราชาของโยมทั้งหลาย<br>
  [๑๑๑] หญิงทั้ง ๔ คนผู้ฉลาดในการฟ้อนรำและการขับร้อง<br>
  ศึกษาดีแล้วในหน้าที่ของหญิงอื่น ๆ<br>
  จักทำลูกรักให้รื่นรมย์ในกามได้ ลูกจะทำอะไรในป่าเล่า<br>
  [๑๑๒] โยมจักนำราชกัญญาจากพระราชาอื่น ๆ<br>
  ผู้ประดับแล้วมาให้แก่ลูก<br>
  ลูกให้หญิงเหล่านั้นกำเนิดพระโอรสแล้ว<br>
  จึงบวชในภายหลังเถิด<br>
  [๑๑๓] ลูกยังหนุ่มแน่นอยู่ในปฐมวัย มีผมดำสนิท<br>
  จงครอบครองราชสมบัติก่อนเถิด<br>
  ขอลูกจงมีความเจริญ ลูกจักทำอะไรในป่าเล่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๐๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๑.เตมิยชาดก (๕๓๘)<br>
  [๑๑๔] ลูกเอ๋ย โยมขอมอบฉางหลวง พระคลัง พาหนะ<br>
  พลนิกาย และพระราชนิเวศน์อันน่ารื่นรมย์แก่ลูก<br>
  [๑๑๕] ลูกจงแวดล้อมด้วยแวดวงราชกัญญาที่งามพร้อม<br>
  จงแวดล้อมด้วยหมู่พระสนมกำนัลใน<br>
  จงครอบครองราชสมบัติก่อนเถิด<br>
  ขอลูกจงมีความเจริญ ลูกจักทำอะไรในป่าเล่า<br>
  (พระเตมีย์โพธิสัตว์เมื่อจะประกาศความที่ตนไม่ปรารถนาราชสมบัติ จึงทูลว่า)<br>
  [๑๑๖] มหาบพิตรจะให้อาตมภาพเสื่อมไปเพราะทรัพย์ทำไม<br>
  บุคคลจักตายเพราะภรรยาทำไม<br>
  ประโยชน์อะไรด้วยความเป็นหนุ่มสาวที่แก่เฒ่า<br>
  เพราะถูกชราครอบงำ<br>
  [๑๑๗] ในโลกสันนิวาสที่มีชราและมรณะเป็นธรรมดานั้น<br>
  จะเพลิดเพลินไปทำไม จะเล่นหัวไปทำไม<br>
  จะยินดีไปทำไม จะแสวงหาทรัพย์ไปทำไม<br>
  จะมีประโยชน์อะไรด้วยลูกและเมียแก่อาตมภาพ<br>
  อาตมภาพเป็นผู้หลุดพ้นแล้วจากเครื่องผูก ขอถวายพระพร<br>
  [๑๑๘] มัจจุราชย่อมไม่ย่ำยีอาตมภาพผู้รู้ชัดอย่างนี้ว่า<br>
  เมื่อบุคคลถูกมัจจุราชครอบงำแล้ว<br>
  จะยินดีไปทำไม จะแสวงหาทรัพย์ไปทำไม<br>
  [๑๑๙] ภัยของผลไม้ที่สุกแล้วทั้งหลาย<br>
  ย่อมมีเพราะหล่นลงเป็นนิตย์ฉันใด<br>
  ภัยของเหล่าสัตว์ผู้เกิดมาแล้ว<br>
  ย่อมมีเพราะความตายอยู่เป็นนิตย์ฉันนั้น<br>
  [๑๒๐] คนเป็นจำนวนมากที่ได้พบกันในตอนเช้า<br>
  ตกตอนเย็นบางพวกก็ไม่เห็นกัน<br>
  คนเป็นจำนวนมากที่ได้พบกันในตอนเย็น<br>
  ตกตอนเช้าบางพวกก็ไม่เห็นกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๐๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๒๑] ควรรีบทำความเพียรเสียแต่ในวันนี้<br>
  ใครเล่าจะพึงรู้ได้ว่า ความตายจะมีในวันพรุ่งนี้<br>
  เพราะความผ่อนผันกับมัจจุราชที่มีเสนาหมู่ใหญ่นั้น<br>
  ไม่มีแก่เราทั้งหลายเลย<br>
  [๑๒๒] พวกโจรย่อมปรารถนาทรัพย์<br>
  มหาบพิตร อาตมภาพเป็นผู้หลุดพ้นแล้วจากเครื่องผูก<br>
  เชิญมหาบพิตรเสด็จกลับไปเถิด<br>
  อาตมภาพไม่มีความต้องการด้วยราชสมบัติ ขอถวายพระพร<br>
  เตมิยชาดกที่ ๑ จบ</p>
<p> ๒. มหาชนกชาดก๑ (๕๓๙)<br>
  ว่าด้วยพระมหาชนกทรงบำเพ็ญวิริยบารมี<br>
  (เทพธิดากล่าวว่า)<br>
  [๑๒๓] ใครกันนี่ ทั้ง ๆ ที่มองไม่เห็นฝั่ง<br>
  ก็ยังเพียรพยายาม(ว่าย)อยู่ในท่ามกลางสมุทร<br>
  ท่านรู้อำนาจประโยชน์อะไร<br>
  จึงพยายามเต็มที่อยู่อย่างนี้<br>
  (พระโพธิสัตว์ตอบว่า)<br>
  [๑๒๔] เทพธิดา เราพิเคราะห์เห็นธรรมเนียมของโลก<br>
  และอานิสงส์ของความพยายาม<br>
  เพราะฉะนั้น ทั้ง ๆ ที่มองไม่เห็นฝั่ง<br>
  เราจึงเพียรพยายาม(ว่าย)อยู่ในท่ามกลางสมุทร<br><br>เชิงอรรถ :<br>
  ๑ มหาชนกชาดก เป็นเรื่องที่พระพุทธเจ้าเมื่อเสด็จประทับอยู่ ณ พระเชตวัน ทรงปรารภการเสด็จออก<br>
  บรรพชาครั้งใหญ่ (ในอดีต) จึงได้ตรัสเรื่องพระมหาชนกนี้โดยทรงยกคาถาแรกของเรื่องที่นางเทพธิดา<br>
  กล่าวกับพระมหาชนกที่กำลังว่ายน้ำข้ามทะเลอยู่ว่า ใครกันนี่ ทั้ง ๆ ที่มองไม่เห็นฝั่งก็ยังพยายาม<br>
  (ว่าย)อยู่ในท่ามกลางสมุทร  เป็นต้น (ขุ.ชา.อ. ๙/๔๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๐๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  (เทพธิดากล่าวว่า)<br>
  [๑๒๕] ฝั่งสมุทรอันลึกประมาณไม่ได้ยังไม่ปรากฏ<br>
  ความพยายามอย่างลูกผู้ชายของท่านย่อมเปล่าประโยชน์<br>
  ยังไม่ทันจะถึงฝั่งเลย ท่านก็จักตายแน่<br>
  (พระโพธิสัตว์ตอบว่า)<br>
  [๑๒๖] บุคคลผู้ทำหน้าที่ของลูกผู้ชายอยู่<br>
  จะไม่ถูกหมู่ญาติ เทวดา และพรหมทั้งหลายนินทา<br>
  ทั้งจะไม่เดือดร้อนในภายหลัง<br>
  (เทพธิดากล่าวว่า)<br>
  [๑๒๗] การงานที่ให้ถึงฝั่งไม่ได้<br>
  ปราศจากผล ก่อให้เกิดความลำบาก<br>
  และความตาย ย่อมมีได้เพราะทำการงานใด<br>
  ประโยชน์อะไรด้วยความพยายาม ในการงานนั้น<br>
  (พระโพธิสัตว์ตอบว่า)<br>
  [๑๒๘] เทพธิดา บุคคลใดรู้ว่า<br>
  งานสุดวิสัยเกินตัวแล้ว ไม่รักษาชีวิตของตน<br>
  ถ้าผู้นั้นคลายความเพียรเสีย ก็จะพึงรู้ผลของงานนั้น<br>
  [๑๒๙] เทพธิดา คนบางพวกในโลกนี้<br>
  พิจารณาเห็นผลแห่งความมุ่งประสงค์ของตน<br>
  จึงประกอบการงานทั้งหลาย<br>
  การงานเหล่านั้นจะสำเร็จหรือไม่ก็ตามที<br>
  [๑๓๐] เทพธิดา ท่านกำลังเห็นผลงานที่ประจักษ์แก่ตนเองแล้วมิใช่หรือ<br>
  คนอื่น ๆ พากันจมน้ำแล้ว<br>
  เราคนเดียวเท่านั้นพยายามข้ามอยู่<br>
  และยังเห็นท่านอยู่ใกล้เรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๐๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๓๑] เรานั้นจักพยายามตามกำลังความสามารถ<br>
  จักไปให้ถึงฝั่งสมุทร<br>
  จักทำความเพียรอย่างลูกผู้ชาย<br>
  (ต่อมา พระโพธิสัตว์ได้ครองราชสมบัติในเมืองมิถิลาแล้ว ทรงระลึกถึงผลแห่ง<br>
  ความเพียรชอบของพระองค์ ทรงเปล่งอุทานด้วยกำลังปีติว่า)<br>
  [๑๓๒] ท่านใดถึงพร้อมด้วยความพยายามโดยธรรม<br>
  ไม่จมลงในห้วงมหรรณพที่หาประมาณมิได้เห็นปานนี้ด้วยการกระทำ<br>
  ท่านนั้นจงไปในสถานที่ที่ท่านชอบใจเถิด<br>
  ขุมทรัพย์ใหญ่ ๑๖ ขุม๑นี้ คือ<br>
  ๑. ขุมทรัพย์ที่อยู่ทางดวงอาทิตย์ขึ้น<br>
  ๒. ขุมทรัพย์ที่อยู่ทางดวงอาทิตย์ตก<br>
  ๓. ขุมทรัพย์ที่อยู่ภายใน<br>
  ๔. ขุมทรัพย์ที่อยู่ภายนอก<br>
  ๕. ขุมทรัพย์ที่ไม่ใช่อยู่ภายในภายนอก<br>
  ๖. ขุมทรัพย์ที่ทางขึ้น<br>
  ๗. ขุมทรัพย์ที่ทางลง<br><br>เชิงอรรถ :<br>
  ๑ ขุมทรัพย์ใหญ่ ๑๖ ขุมที่พระเจ้าโปลชนกทรงฝังไว้ อธิบายโดยย่อ ดังนี้<br>
  ๑. ขุมทรัพย์ที่อยู่ทางดวงอาทิตย์ขึ้น หมายถึงที่ต้อนรับพระปัจเจกพุทธเจ้า<br>
  ๒. ขุมทรัพย์ที่อยู่ทางดวงอาทิตย์ตก หมายถึงที่ส่งพระปัจเจกพุทธเจ้ากลับ<br>
  ๓. ขุมทรัพย์ที่อยู่ภายใน หมายถึงขุมทรัพย์ที่อยู่ภายในประตูใหญ่พระราชวัง<br>
  ๔. ขุมทรัพย์ที่อยู่ภายนอก หมายถึงขุมทรัพย์ที่อยู่ภายนอกประตูใหญ่พระราชวัง<br>
  ๕. ขุมทรัพย์ที่ไม่ใช่อยู่ภายในภายนอก หมายถึงขุมทรัพย์ที่ฝังไว้ภายใต้ธรณีประตู<br>
  ๖. ขุมทรัพย์ที่ทางขึ้น หมายถึงขุมทรัพย์ตรงที่ลาดบันได เวลาเสด็จขึ้นช้างมงคล<br>
  ๗. ขุมทรัพย์ที่ทางลง หมายถึงขุมทรัพย์ที่ฝังไว้ตรงที่เสด็จลงจากคอช้าง<br>
  ๘.-๑๑. ขุมทรัพย์ที่ไม้สาละทั้ง ๔ หมายถึงขุมทรัพย์ที่ฝังไว้ที่เท้าพระแท่นบรรทมทั้ง
  ๔<br>
  ๑๒. ขุมทรัพย์ที่โยชน์หนึ่งโดยรอบ หมายถึงขุมทรัพย์ที่ฝังไว้ชั่วแอก (หนึ่งวา)
  รอบที่บรรทม<br>
  ๑๓. ขุมทรัพย์ที่ปลายงาทั้ง ๒ หมายถึงขุมทรัพย์ที่ฝังไว้ตรงปลายงาทั้ง ๒ ของช้างมงคลในโรงช้างมงคล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๐๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  ๘.-๑๑. ขุมทรัพย์ที่ไม้สาละทั้ง ๔<br>
  ๑๒. ขุมทรัพย์ที่โยชน์หนึ่งโดยรอบ<br>
  ๑๓. ขุมทรัพย์ที่ปลายงาทั้ง ๒<br>
  ๑๔. ขุมทรัพย์ที่ปลายหาง<br>
  ๑๕. ขุมทรัพย์ที่สระน้ำ<br>
  ๑๖. ขุมทรัพย์ที่ยอดไม้ ธนูหนักหนึ่งพันแรงคน<br>
  บัลลังก์สี่เหลี่ยม ผู้ทำเจ้าหญิงสีวลีให้ยินดี <br>
  [๑๓๓] บุรุษผู้เป็นบัณฑิตพึงหวังร่ำไป<br>
  ไม่พึงเบื่อหน่าย<br>
  เราเห็นตนเองได้เป็นพระราชาตามที่ตนปรารถนา<br>
  [๑๓๔] บุรุษผู้เป็นบัณฑิตพึงหวังร่ำไป<br>
  ไม่พึงเบื่อหน่าย<br>
  เราเห็นตนเองถูกอุ้มจากน้ำขึ้นบกแล้ว<br>
  [๑๓๕] บุรุษผู้เป็นบัณฑิตพึงพยายามร่ำไป<br>
  ไม่พึงเบื่อหน่าย<br>
  เราเห็นตนเองได้เป็นพระราชาตามที่ตนปรารถนา<br>
  [๑๓๖] บุรุษผู้เป็นบัณฑิตพึงพยายามร่ำไป<br>
  ไม่พึงเบื่อหน่าย<br>
  เราเห็นตนเองถูกอุ้มจากน้ำขึ้นบกแล้ว<br><br>เชิงอรรถ :<br>
  ๑๔. ขุมทรัพย์ที่ปลายหาง หมายถึงขุมทรัพย์ที่ฝังไว้ตรงปลายหางของช้างมงคลในโรงช้างมงคล<br>
  ๑๕. ขุมทรัพย์ที่สระน้ำ หมายถึงขุมทรัพย์ที่ฝังไว้ในสระโบกขรณีมงคล<br>
  ๑๖. ขุมทรัพย์ที่ยอดไม้ หมายถึงขุมทรัพย์ที่ฝังไว้ใต้ต้นรังใหญ่ในพระราชอุทยาน
  เวลาเที่ยงวันเงาจะอยู่<br>
  ที่โคนต้น จึงให้ขุดทรัพย์ที่นั้น ธนูหนักหนึ่งพันแรงคน หมายถึงธนูที่ใช้แรงคนโก่งหนึ่งพันคน
  แต่<br>
  พระมหาชนกโก่งได้โดยง่ายเหมือนธนูดีดฝ้ายของสตรี บัลลังก์สี่เหลี่ยม ก็ทรงทราบด้านศีรษะของ<br>
  บัลลังก์ให้พระนางสีวลีเอาปิ่นปักพระเกศาวาง ผู้ทำเจ้าหญิงสีวลีให้ยินดี หมายถึงพระนางสีวลี<br>
  ยินดีกับชายใด ชายนั้นจะได้ครองราชย์ พระมหาชนกเป็นที่โปรดปรานของพระนางสีวลีตั้งแต่แรกพบ<br>
  ถึงกับยื่นพระหัตถ์ให้เกาะ ท้าวเธอก็ทรงเกาะพระหัตถ์พระนางขึ้นสู่ปราสาท<br>
  (ขุ.ชา.อ. ๙/๑๓๒/๑๖๔-๑๖๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๐๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๓๗] คนมีปัญญาแม้ถูกทุกข์กระทบแล้ว<br>
  ก็ไม่พึงทำลายความหวัง เพื่อการมาถึงแห่งความสุข<br>
  เพราะสัมผัสมีมากอย่างทั้งที่เป็นประโยชน์และไม่เป็นประโยชน์<br>
  ผู้ไม่นึกถึงประโยชน์ย่อมเข้าถึงความตาย<br>
  [๑๓๘] สิ่งที่ไม่ได้คิดกลับเป็นไปได้ สิ่งที่คิดแล้วกลับพินาศไป<br>
  ทรัพย์สมบัติทั้งหลายของหญิงหรือชาย<br>
  หาได้สำเร็จด้วยความคิดไม่<br>
  (ชาวเมืองกล่าวกันว่า)<br>
  [๑๓๙] ท่านผู้เจริญ พระราชาผู้ครอบครองพื้นที่ทั้งปวง<br>
  เป็นใหญ่ในทิศ ไม่เป็นเหมือนแต่ก่อนหนอ<br>
  วันนี้ ไม่ทอดพระเนตรการฟ้อนรำ<br>
  ไม่ทรงใส่พระทัยในการขับร้อง<br>
  [๑๔๐] ไม่ทอดพระเนตรฝูงเนื้อ ไม่เสด็จประพาสพระราชอุทยาน<br>
  ไม่ทอดพระเนตรฝูงหงส์<br>
  พระองค์ทรงประทับนิ่งเฉยเหมือนคนใบ้<br>
  ไม่ทรงว่าราชการเลย<br>
  (พระโพธิสัตว์ทรงระลึกถึงพระปัจเจกพุทธเจ้า ทรงเปล่งอุทานว่า)<br>
  [๑๔๑] นักปราชญ์ทั้งหลายผู้ใคร่ความสุข<br>
  มีปกติหลีกเร้น ปราศจากเครื่องผูกคือกิเลส<br>
  ทั้งหนุ่มทั้งแก่ ก้าวล่วงตัณหาเสียได้<br>
  ย่อมอยู่ ณ อารามของใครหนอในวันนี้<br>
  [๑๔๒] ข้าพเจ้าขอนอบน้อมนักปราชญ์เหล่านั้นผู้แสวงหาคุณใหญ่<br>
  นักปราชญ์เหล่าใดเป็นผู้ไม่ขวนขวายอยู่ในโลกที่ถึงความขวนขวาย<br>
  [๑๔๓] นักปราชญ์เหล่านั้นตัดข่ายคือตัณหาอันมั่นคงแห่งมฤตยู<br>
  ที่มีมายาอย่างยิ่งทำลายด้วยญาณไปอยู่<br>
  ใครเล่าจะพึงนำเราไปให้ถึงสถานที่อยู่ของนักปราชญ์เหล่านี้ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๐๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๔๔] เมื่อไร เราจักละกรุงมิถิลาอันรุ่งเรือง<br>
  ที่นายช่างผู้ฉลาดได้จัดจำแนกไว้<br>
  สร้างไว้เป็นสัดส่วนออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  [๑๔๕] เมื่อไร เราจักละกรุงมิถิลาอันรุ่งเรืองกว้างขวาง<br>
  สว่างไสวทั่วทุกทิศ ออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  [๑๔๖] เมื่อไร เราจักละกรุงมิถิลาอันรุ่งเรือง<br>
  ซึ่งมีปราการและเสาค่ายเป็นอันมาก ออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  [๑๔๗] เมื่อไร เราจักละกรุงมิถิลาอันรุ่งเรือง<br>
  มีป้อมคูและซุ้มประตูมั่นคง ออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  [๑๔๘] เมื่อไร เราจักละกรุงมิถิลาอันรุ่งเรือง<br>
  มีถนนหลวงตัดไว้อย่างดี ออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  [๑๔๙] เมื่อไร เราจักละกรุงมิถิลาอันรุ่งเรือง<br>
  มีร้านตลาดที่จัดแยกไว้สวยงาม ออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  [๑๕๐] เมื่อไร เราจักละกรุงมิถิลาอันรุ่งเรือง<br>
  ซึ่งมีโค ม้า และรถเบียดเสียดกัน ออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  [๑๕๑] เมื่อไร เราจักละกรุงมิถิลาอันรุ่งเรือง<br>
  มีสวนสาธารณะมีระเบียบเรียบร้อย ออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๐๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๕๒] เมื่อไร เราจักละกรุงมิถิลาอันรุ่งเรือง<br>
  ที่มีวนอุทยาน มีระเบียบเรียบร้อย ออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  [๑๕๓] เมื่อไร เราจักละกรุงมิถิลาอันรุ่งเรือง<br>
  มีปราสาทราชมณเฑียร สถานที่และอุทยาน<br>
  เป็นระเบียบเรียบร้อย ออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  [๑๕๔] เมื่อไร เราจักละกรุงมิถิลาอันรุ่งเรือง มีปราการ ๓ ชั้น<br>
  คับคั่งด้วยพระบรมวงศานุวงศ์ ที่พระเจ้าวิเทหะ<br>
  ผู้เรืองยศพระนามว่าโสมนัสได้ทรงสร้างไว้ ออกบวชได้<br>
  การละนครเห็นปานนี้ออกบวชนั้นจักสำเร็จได้เมื่อไรหนอ<br>
  [๑๕๕] เมื่อไร เราจักละแคว้นวิเทหะอันรุ่งเรือง<br>
  พรั่งพร้อมด้วยการสะสมเสบียง เช่น<br>
  สะสมทรัพย์และธัญญาหารเป็นต้น<br>
  ที่พระเจ้าวิเทหะทรงปกครองโดยชอบธรรม ออกบวชได้<br>
  การละแคว้นเห็นปานนี้ออกบวชนั้นจักสำเร็จได้เมื่อไรหนอ<br>
  [๑๕๖] เมื่อไร เราจักละแคว้นวิเทหะอันรุ่งเรือง<br>
  ที่พวกปรปักษ์ผจญไม่ได้<br>
  ซึ่งพระเจ้าวิเทหะทรงปกครองโดยธรรม ออกบวชได้<br>
  การละแคว้นเห็นปานนี้ออกบวชนั้นจักสำเร็จได้เมื่อไรหนอ<br>
  [๑๕๗] เมื่อไร เราจักละพระตำหนักอันเป็นสถานที่น่ารื่นรมย์<br>
  ที่นายช่างผู้ฉลาดได้จัดจำแนกไว้<br>
  สร้างไว้เป็นส่วนสัด ออกบวชได้<br>
  การละพระตำหนักเห็นปานนี้ออกบวชนั้นจักสำเร็จได้เมื่อไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๐๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๕๘] เมื่อไร เราจักละพระตำหนักอันเป็นสถานที่น่ารื่นรมย์<br>
  ที่โบกฉาบด้วยปูนขาวและดินเหนียว ออกบวชได้<br>
  การละพระตำหนักเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๕๙] เมื่อไร เราจักละพระตำหนักอันเป็นสถานที่น่ารื่นรมย์<br>
  มีกลิ่นหอมสดชื่นรื่นรมย์ใจ ออกบวชได้<br>
  การละพระตำหนักเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๖๐] เมื่อไร เราจักละพระตำหนักเรือนยอด<br>
  ที่นายช่างผู้ชาญฉลาดจัดจำแนก<br>
  สร้างไว้เป็นสัดส่วน ออกบวชได้<br>
  การละพระตำหนักเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๖๑] เมื่อไร เราจักละพระตำหนักเรือนยอด<br>
  ที่โบกฉาบด้วยปูนขาวและดินเหนียว ออกบวชได้<br>
  การละพระตำหนักเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๖๒] เมื่อไร เราจักละพระตำหนักเรือนยอด<br>
  ที่มีกลิ่นหอมสดชื่นรื่นรมย์ใจ ออกบวชได้<br>
  การละพระตำหนักเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๖๓] เมื่อไร เราจักละพระตำหนักเรือนยอด<br>
  ที่นายช่างผู้ชาญฉลาดฉาบทา<br>
  และประพรมด้วยจุรณแก่นจันทน์ ออกบวชได้<br>
  การละพระตำหนักเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๐๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๖๔] เมื่อไร เราจึงจักละบัลลังก์ทอง<br>
  ที่ลาดด้วยพรมขนสัตว์อันวิจิตร ออกบวชได้<br>
  การละบัลลังก์ทองเห็นปานนี้ออกบวชนั้นจักสำเร็จได้เมื่อไรหนอ<br>
  [๑๖๕] เมื่อไร เราจักละบัลลังก์แก้วมณี<br>
  ที่ลาดด้วยพรมขนสัตว์อันวิจิตร ออกบวชได้<br>
  การละบัลลังก์แก้วมณีเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๖๖] เมื่อไร เราจักละผ้าฝ้าย ผ้าไหม ผ้าป่าน<br>
  และผ้าขนสัตว์อย่างละเอียด ออกบวชได้<br>
  การละผ้าเห็นปานนี้ออกบวชนั้นจักสำเร็จได้เมื่อไรหนอ<br>
  [๑๖๗] เมื่อไร เราจักละสระโบกขรณีอันรื่นรมย์<br>
  มีนกจักรพากส่งเสียงร่ำร้องอยู่<br>
  ดารดาษไปด้วยดอกมณฑาลก ดอกปทุม<br>
  และดอกอุบล ออกบวชได้<br>
  การละสระโบกขรณีเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๖๘] เมื่อไร เราจักละกองช้างพลาย<br>
  ที่ประดับด้วยเครื่องอลังการพร้อมสรรพ<br>
  มีสายรัดทองคำ มีเครื่องปกกระพองและข่ายทองคำ<br>
  [๑๖๙] มีนายควาญช้างถือโตมรและขอขึ้นขี่ประจำ ออกบวชได้<br>
  การละกองช้างเห็นปานนี้ออกบวชนั้นจักสำเร็จได้เมื่อไรหนอ<br>
  [๑๗๐] เมื่อไร กองม้าสินธพชาติอาชาไนย๑<br>
  ที่ประดับด้วยเครื่องอลังการพร้อมสรรพ เป็นพาหนะเร็ว<br><br>เชิงอรรถ :<br>
  ๑ ม้าสินธพชาติอาชาไนย หมายถึงฝูงม้าที่มีชื่อว่าอาชาไนย เพราะเป็นม้าที่รู้จักเหตุและมิใช่เหตุ
  (ฝึกง่าย)<br>
  โดยกำเนิด (ขุ.ชา.อ. ๙/๑๗๐/๘๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๑๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๗๑] มีนายสารถีถือแส้และธนูขึ้นขี่ประจำ ออกบวชได้<br>
  การละกองม้าเห็นปานนี้ออกบวชนั้นจักสำเร็จได้เมื่อไรหนอ<br>
  [๑๗๒] เมื่อไร เราจักละกองรถที่ติดเครื่องรบ<br>
  ชักธงชัยเฉลิมพลประจำ หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๑๗๓] มีนายสารถีสวมเกราะถือธนูขึ้นขี่ประจำ ออกบวชได้<br>
  การละกองรถเห็นปานนี้ออกบวชนั้นจักสำเร็จได้เมื่อไรหนอ<br>
  [๑๗๔] เมื่อไร เราจักละรถทองคำที่ติดเครื่องรบ<br>
  ชักธงชัยเฉลิมพลประจำ หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๑๗๕] มีนายสารถีสวมเกราะถือธนูขึ้นขี่ประจำ ออกบวชได้<br>
  การละรถทองคำเห็นปานนี้ออกบวชนั้นจักสำเร็จได้เมื่อไรหนอ<br>
  [๑๗๖] เมื่อไร เราจักละรถเงินที่ติดเครื่องรบ<br>
  ชักธงชัยเฉลิมพลประจำ หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๑๗๗] มีนายสารถีสวมเกราะถือธนูขึ้นขี่ประจำ ออกบวชได้<br>
  การละรถเงินเห็นปานนี้ออกบวชนั้นจักสำเร็จได้เมื่อไรหนอ<br>
  [๑๗๘] เมื่อไร เราจักละรถม้าที่ติดเครื่องรบ<br>
  ชักธงชัยเฉลิมพลประจำ หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๑๗๙] มีนายสารถีสวมเกราะถือธนูขึ้นขี่ประจำ ออกบวชได้<br>
  การละรถม้าเห็นปานนี้ออกบวชนั้นจักสำเร็จได้เมื่อไรหนอ<br>
  [๑๘๐] เมื่อไร เราจักละรถเทียมด้วยอูฐที่ติดเครื่องรบ<br>
  ชักธงชัยเฉลิมพลประจำ หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๑๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๘๑] มีนายสารถีสวมเกราะถือธนูขึ้นขี่ประจำ ออกบวชได้<br>
  การละรถเทียมด้วยอูฐเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๘๒] เมื่อไร เราจักละรถเทียมด้วยโคที่ติดเครื่องรบ<br>
  ชักธงชัยเฉลิมพลประจำ หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๑๘๓] มีนายสารถีสวมเกราะถือธนูขึ้นขี่ประจำ ออกบวชได้<br>
  การละรถเทียมด้วยโคเห็นปานนี้ออกบวชนั้นจักสำเร็จได้เมื่อไรหนอ<br>
  [๑๘๔] เมื่อไร เราจักละรถเทียมด้วยแพะที่ติดเครื่องรบ<br>
  ชักธงชัยเฉลิมพลประจำ หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๑๘๕] มีนายสารถีสวมเกราะถือธนูขึ้นขี่ประจำ ออกบวชได้<br>
  การละรถเทียมด้วยแพะเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๘๖] เมื่อไร เราจักละรถเทียมด้วยแกะที่ติดเครื่องรบ<br>
  ชักธงชัยเฉลิมพลประจำ หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๑๘๗] มีนายสารถีสวมเกราะถือธนูขึ้นขี่ประจำ ออกบวชได้<br>
  การละรถเทียมด้วยแกะเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๘๘] เมื่อไร เราจักละรถเทียมด้วยเนื้อที่ติดเครื่องรบ<br>
  ชักธงชัยเฉลิมพลประจำ หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๑๘๙] มีนายสารถีสวมเกราะถือธนูขึ้นขี่ประจำ ออกบวชได้<br>
  การละรถเทียมด้วยเนื้อเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๑๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๙๐] เมื่อไร เราจักละกองช้างที่ประดับ<br>
  ด้วยเครื่องอลังการพร้อมสรรพ สวมเกราะสีเขียว<br>
  แกล้วกล้า ถือโตมรและขอ ออกบวชได้<br>
  การละกองช้างเห็นปานนี้ออกบวชนั้นจักสำเร็จได้เมื่อไรหนอ<br>
  [๑๙๑] เมื่อไร เราจักละกองม้าที่ประดับ<br>
  ด้วยเครื่องอลังการพร้อมสรรพ สวมเกราะสีเขียว<br>
  แกล้วกล้า สะพายธนูและแล่ง ออกบวชได้<br>
  การละกองม้าเห็นปานนี้ออกบวชนั้นจักสำเร็จได้เมื่อไรหนอ<br>
  [๑๙๒] เมื่อไร เราจึงจักละกองรถที่ประดับ<br>
  ด้วยเครื่องอลังการพร้อมสรรพ สวมเกราะสีเขียว<br>
  แกล้วกล้า สะพายธนูและแล่ง ออกบวชได้<br>
  การละกองรถเห็นปานนี้ออกบวชนั้นจักสำเร็จได้เมื่อไรหนอ<br>
  [๑๙๓] เมื่อไร เราจักละกองธนูที่ประดับ<br>
  ด้วยเครื่องอลังการพร้อมสรรพ สวมเกราะสีเขียว<br>
  แกล้วกล้า ถือธนูและแล่ง ออกบวชได้<br>
  การละกองธนูเห็นปานนี้ออกบวชนั้นจักสำเร็จได้เมื่อไรหนอ<br>
  [๑๙๔] เมื่อไร เราจักละพวกราชบุรุษผู้ประดับ<br>
  ด้วยเครื่องอลังการพร้อมสรรพ สวมเกราะอันวิจิตร<br>
  แกล้วกล้า เหน็บกฤชทองคำ ออกบวชได้<br>
  การละพวกราชบุรุษเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๙๕] เมื่อไร เราจักละหมู่พราหมณ์ผู้บำเพ็ญพรต<br>
  ประดับตกแต่งแล้ว ทาตัวด้วยกระแจะจันทน์เหลือง<br>
  ครองผ้ากาสิกพัสตร์เนื้อดี ออกบวชได้<br>
  การละหมู่พราหมณ์เห็นปานนี้ออกบวชนั้น<br>
  จักสำเร็จได้เมื่อไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๑๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๑๙๖] เมื่อไร เราจักละหมู่อำมาตย์ผู้ประดับ<br>
  ด้วยเครื่องอลังการพร้อมสรรพ<br>
  สวมเกราะสีเหลือง แกล้วกล้า<br>
  เดินไปข้างหน้ามีระเบียบเรียบร้อยดี ออกบวชได้<br>
  การละหมู่อำมาตย์เห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๙๗] เมื่อไร เราจักละพระสนมกำนัลใน ๗๐๐ นาง<br>
  ผู้ประดับด้วยเครื่องอลังการพร้อมสรรพ ออกบวชได้<br>
  การละพระสนมกำนัลในเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๙๘] เมื่อไร เราจักละพระสนมกำนัลใน ๗๐๐ นาง<br>
  ผู้ละมุนละไมสะโอดสะอง ออกบวชได้<br>
  การละพระสนมกำนัลในเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๑๙๙] เมื่อไร เราจักละพระสนมกำนัลใน ๗๐๐ นาง<br>
  ผู้เชื่อฟัง พูดไพเราะ ออกบวชได้<br>
  การละพระสนมกำนัลในผู้น่ารักเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๒๐๐] เมื่อไร เราจักละถาดทองคำหนักประมาณ ๑๐๐ ปละ<br>
  จำหลักลวดลายเป็นร้อย ออกบวชได้<br>
  การละถาดทองคำเห็นปานนี้ออกบวชนั้น<br>
  จักสำเร็จได้เมื่อไรหนอ<br>
  [๒๐๑] เมื่อไร กองช้างพลายที่ประดับ<br>
  ด้วยเครื่องอลังการพร้อมสรรพ มีสายรัดทองคำ<br>
  มีเครื่องปกกระพองและข่ายทองคำ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๑๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๒๐๒] มีนายคราญช้างถือโตมรและขอขึ้นขี่ประจำ<br>
  ที่เคยขี่ติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๐๓] เมื่อไร กองม้าสินธพชาติอาชาไนย<br>
  ที่ประดับด้วยเครื่องอลังการพร้อมสรรพ เป็นพาหนะเร็ว<br>
  [๒๐๔] มีนายสารถีถือแส้และธนูขึ้นขี่ประจำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๐๕] เมื่อไร กองรถที่ติดเครื่องรบ ชักธงชัยเฉลิมพลประจำ<br>
  หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๒๐๖] มีนายสารถีสวมเกราะถือธนูขึ้นขับขี่ประจำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๐๗] เมื่อไร รถทองคำที่ติดเครื่องรบ ชักธงชัยเฉลิมพลประจำ<br>
  หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๒๐๘] มีนายสารถีสวมเกราะถือธนูขึ้นขับขี่ประจำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๐๙] เมื่อไร รถเงินที่ติดเครื่องรบ ชักธงชัยเฉลิมพลประจำ<br>
  หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๒๑๐] มีนายสารถีสวมเกราะถือธนูขึ้นขับขี่ประจำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๑๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๒๑๑] เมื่อไร รถม้าที่ติดเครื่องรบ ชักธงชัยเฉลิมพลประจำ<br>
  หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๒๑๒] มีนายสารถีสวมเกราะถือธนูขึ้นขับขี่ประจำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๑๓] เมื่อไร รถเทียมด้วยอูฐที่ติดเครื่องรบ ชักธงชัยเฉลิมพลประจำ<br>
  หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๒๑๔] มีนายสารถีสวมเกราะถือธนูขึ้นขับขี่ประจำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๑๕] เมื่อไร รถเทียมด้วยโคที่ติดเครื่องรบ ชักธงชัยเฉลิมพลประจำ<br>
  หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๒๑๖] มีนายสารถีสวมเกราะถือธนูขึ้นขับขี่ประจำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๑๗] เมื่อไร รถเทียมด้วยแพะที่ติดเครื่องรบ ชักธงชัยเฉลิมพลประจำ<br>
  หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๒๑๘] มีนายสารถีสวมเกราะถือธนูขึ้นขับขี่ประจำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๑๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๒๑๙] เมื่อไร รถเทียมด้วยแกะที่ติดเครื่องรบ<br>
  ชักธงชัยเฉลิมพลประจำ<br>
  หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๒๒๐] มีนายสารถีสวมเกราะถือธนูขึ้นขับขี่ประจำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๒๑] เมื่อไร รถเทียมด้วยเนื้อที่ติดเครื่องรบ<br>
  ชักธงชัยเฉลิมพลประจำ<br>
  หุ้มด้วยหนังเสือเหลืองและเสือโคร่ง<br>
  ประดับด้วยเครื่องอลังการพร้อมสรรพ<br>
  [๒๒๒] มีนายสารถีสวมเกราะถือธนูขึ้นขับขี่ประจำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๒๓] เมื่อไร กองช้างที่ประดับด้วยเครื่องอลังการพร้อมสรรพ<br>
  สวมเกราะสีเขียว แกล้วกล้า ถือโตมรและของ้าว<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๒๔] เมื่อไร กองม้าที่ประดับด้วยเครื่องอลังการพร้อมสรรพ<br>
  สวมเกราะสีเขียว แกล้วกล้า ถือแส้และธนู<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๒๕] เมื่อไร กองรถที่ประดับด้วยเครื่องอลังการพร้อมสรรพ<br>
  สวมเกราะสีเขียว แกล้วกล้า ถือธนูและแล่ง<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๑๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๒๒๖] เมื่อไร กองธนูที่ประดับด้วยเครื่องอลังการพร้อมสรรพ<br>
  สวมเกราะสีเขียว แกล้วกล้า ถือธนูและแล่ง<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๒๗] เมื่อไร พวกราชบุตรผู้ประดับด้วยเครื่องอลังการพร้อมสรรพ<br>
  สวมเกราะอันวิจิตร แกล้วกล้า เหน็บกฤชทองคำ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๒๘] เมื่อไร หมู่พราหมณ์ผู้มีพรตประดับแล้ว<br>
  ทาตัวด้วยจุรณจันทน์เหลือง ใช้ผ้าเนื้อดีจากแคว้นกาสี<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๒๙] เมื่อไร หมู่อำมาตย์ผู้ประดับด้วยเครื่องอลังการพร้อมสรรพ<br>
  สวมเกราะสีเหลือง แกล้วกล้า<br>
  เดินนำไปข้างหน้าอย่างเป็นระเบียบ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๓๐] เมื่อไร พระสนมกำนัลใน ๗๐๐ นาง<br>
  ผู้ประดับด้วยเครื่องอลังการพร้อมสรรพ<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๓๑] เมื่อไร พระสนมกำนัลใน ๗๐๐ นาง<br>
  ผู้ละมุนละไม สะโอดสะอง<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๑๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๒๓๒] เมื่อไร พระสนมกำนัลใน ๗๐๐ นาง<br>
  ผู้เชื่อฟัง เจรจาไพเราะ น่ารัก<br>
  ที่เคยติดตามเรา จักไม่ติดตามเรา<br>
  ความดำรินั้นจักสำเร็จได้เมื่อไรหนอ<br>
  [๒๓๓] เมื่อไร เราจักได้ปลงผม ห่มผ้าสังฆาฏิ<br>
  อุ้มบาตรเที่ยวบิณฑบาต<br>
  ความดำรินั้นจักสำเร็จได้เมื่อไรหนอ<br>
  [๒๓๔] เมื่อไร เราจักทรงผ้าสังฆาฏิที่ทำด้วยผ้าบังสุกุล<br>
  ที่เขาทิ้งไว้ที่หนทางใหญ่<br>
  ความดำรินั้นจักสำเร็จได้เมื่อไรหนอ<br>
  [๒๓๕] เมื่อไร เมื่อมีฝนตกพรำตลอด ๗ วัน<br>
  เราจึงมีจีวรเปียกชุ่มเที่ยวไปบิณฑบาต<br>
  ความดำรินั้นจักสำเร็จได้เมื่อไรหนอ<br>
  [๒๓๖] เมื่อไร เราจักได้เที่ยวจาริกไปตามต้นไม้น้อยใหญ่<br>
  ตามป่าน้อยใหญ่ตลอดทั้งคืนและวัน<br>
  โดยไม่ต้องห่วงหน้าพะวงหลัง<br>
  ความดำรินั้นจักสำเร็จได้เมื่อไรหนอ<br>
  [๒๓๗] เมื่อไร เราจักละความกลัวและความขลาดเสียได้<br>
  ไปที่ซอกเขาและลำธารได้ตามลำพัง<br>
  ความดำรินั้นจักสำเร็จได้เมื่อไรหนอ<br>
  [๒๓๘] เมื่อไร เราจักทำจิตให้ตรงได้เหมือนคนดีดพิณ<br>
  ดีดพิณทั้ง ๗ สายให้มีเสียงน่ารื่นรมย์จับใจ<br>
  ความดำรินั้นจักสำเร็จได้เมื่อไรหนอ<br>
  [๒๓๙] เมื่อไร เราจักตัดกามสังโยชน์ทั้งที่เป็นของทิพย์<br>
  และของมนุษย์ได้เหมือนช่างหนังตัดรองเท้าโดยรอบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๑๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  (เมื่อพระมหาชนกทรงรำพึงอย่างนี้แล้ว ทรงถือเพศบรรพชา เสด็จลงจาก<br>
  ปราสาทไป พระผู้มีพระภาคตรัสถึงเสียงคร่ำครวญของสตรีเหล่านั้นว่า)<br>
  [๒๔๐] พระสนมกำนัลใน ๗๐๐ นางนั้น<br>
  ประดับด้วยเครื่องอลังการพร้อมสรรพ<br>
  ต่างประคองแขนทั้ง ๒ คร่ำครวญว่า<br>
  เพราะเหตุไร พระองค์จึงทรงละทิ้งพวกหม่อมฉัน<br>
  [๒๔๑] พระสนมกำนัลใน ๗๐๐ นางนั้น<br>
  ผู้ละมุนละไม สะโอดสะอง<br>
  ต่างพากันประคองแขนทั้ง ๒ ร้องคร่ำครวญว่า<br>
  เพราะเหตุไร พระองค์จึงทรงละทิ้งพวกหม่อมฉัน<br>
  [๒๔๒] พระสนมกำนัลใน ๗๐๐ นางนั้น<br>
  ล้วนเป็นผู้เชื่อฟัง เจรจาไพเราะ น่ารัก<br>
  ต่างพากันประคองแขนทั้ง ๒ คร่ำครวญว่า<br>
  เพราะเหตุไร พระองค์จึงทรงละทิ้งพวกหม่อมฉันเสีย<br>
  [๒๔๓] พระสนมกำนัลใน ๗๐๐ นางนั้น<br>
  ประดับด้วยเครื่องอลังการพร้อมสรรพ<br>
  ถูกพระราชาทรงละทิ้งไว้แล้ว เสด็จดำเนินไปมุ่งผนวช<br>
  [๒๔๔] พระราชาทรงละพระสนมกำนัลใน ๗๐๐ นาง<br>
  ผู้ละมุนละไม สะโอดสะอง เสด็จดำเนินไปมุ่งผนวช<br>
  [๒๔๕] พระราชาทรงละพระสนมกำนัลใน ๗๐๐ นางนั้น<br>
  ล้วนแต่เป็นผู้เชื่อฟัง เจรจาไพเราะ น่ารัก<br>
  เสด็จดำเนินไปมุ่งผนวช<br>
  [๒๔๖] ทรงละถาดทองคำหนักประมาณ ๑๐๐ ปละ<br>
  จำหลักลวดลายตั้งร้อย ทรงอุ้มบาตรดิน<br>
  นั้นเป็นการอภิเษกครั้งที่ ๒<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๒๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  (พระนางสีวลีกราบทูลพระโพธิสัตว์ว่า)<br>
  [๒๔๗] เปลวไฟน่ากลัว ไหม้ท้องพระคลังตามลำดับ<br>
  คือ เงิน ทอง แก้วมุกดา แก้วไพฑูรย์มากมาย<br>
  [๒๔๘] แก้วมณี สังข์ แก้วมุกดา ผ้า จันทน์เหลือง<br>
  หนังสัตว์ เครื่องงาช้าง ทองแดง<br>
  และเหล็กเป็นอันมากที่ไฟไหม้<br>
  ข้าแต่พระราชา มาเถิดพระเจ้าข้า<br>
  เชิญพระองค์เสด็จกลับก่อนเถิด<br>
  พระราชทรัพย์ของพระองค์อย่าได้พินาศเสียหายเลย<br>
  (พระโพธิสัตว์ตรัสว่า)<br>
  [๒๔๙] เราผู้ไม่มีความกังวลอยู่เป็นสุขสบายดีหนอ<br>
  เมื่อกรุงมิถิลาถูกเพลิงเผาผลาญ<br>
  เรามิได้มีอะไรจะไหม้<br>
  (พระนางสีวลีกราบทูลว่า)<br>
  [๒๕๐] พวกโจรป่าเกิดขึ้น ปล้นแคว้นของพระองค์<br>
  มาเถิดพระเจ้าค่ะ ขอเชิญพระองค์เสด็จกลับเถิด<br>
  แคว้นนี้อย่าได้พินาศเสียหายเลย<br>
  (พระโพธิสัตว์ตรัสว่า)<br>
  [๒๕๑] เราผู้ไม่มีความกังวลอยู่เป็นสุขสบายดีหนอ<br>
  เมื่อแคว้นถูกพวกโจรปล้น<br>
  เรามิได้มีอะไรจะให้ปล้นเลย<br>
  [๒๕๒] เราผู้ไม่มีความกังวลอยู่เป็นสุขสบายดีหนอ<br>
  เราจักมีปีติเป็นอาหารเหมือนเหล่าเทพชั้นอาภัสสรพรหม๑<br><br>เชิงอรรถ :<br>
  ๑ เหล่าเทพชั้นอาภัสสรพรหมมีปีติเป็นอาหารให้เวลาผ่านไปด้วยความสุขในฌาน (ขุ.ชา.อ.
  ๙/๒๕๑/๘๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๒๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  (นารทดาบสกล่าวว่า)<br>
  [๒๕๓] เสียงอึกทึกกึกก้องอะไรกันนั่น<br>
  ใครกันหนอเล่นกันเหมือนอยู่ในบ้าน<br>
  ท่านสมณะ อาตมภาพขอถาม<br>
  มหาชนนั้นติดตามท่านมาเพื่อประโยชน์อะไร<br>
  (พระโพธิสัตว์ตรัสว่า)<br>
  [๒๕๔] มหาชนนี้ติดตามข้าพเจ้าผู้ละทิ้งพวกเขามาในที่นี้<br>
  ผู้ล่วงเขตแดนคือกิเลสไป<br>
  เพื่อบรรลุถึงโมเนยยธรรม คือญาณของพระมุนี<br>
  แต่ยังเจือปนด้วยความเพลิดเพลินทั้งหลายอยู่<br>
  พระคุณเจ้าก็รู้อยู่จะถามไปทำไม<br>
  (นารทดาบสกล่าวว่า)<br>
  [๒๕๕] พระองค์เพียงแต่ทรงสรีระ (เพศนักบวช) นี้ <br>
  อย่าได้เข้าพระทัยว่า เราข้ามเขตแดนคือกิเลสแล้ว<br>
  กรรมคือกิเลสนี้จะพึงข้ามได้ด้วยเพศแห่งบรรพชิตก็หาไม่<br>
  เพราะอันตรายทั้งหลายยังมีอยู่มาก<br>
  (พระโพธิสัตว์ตรัสว่า)<br>
  [๒๕๖] อันตรายอะไรหนอ<br>
  จะพึงมีแก่ข้าพเจ้าผู้มีปกติอยู่ผู้เดียวอย่างนี้<br>
  ข้าพเจ้าไม่ปรารถนากามทั้งหลายทั้งในปัจจุบันและในอนาคต<br>
  (นารทดาบสกล่าวว่า)<br>
  [๒๕๗] อันตรายเป็นอันมากทีเดียว<br>
  คือ ความหลับ ความเกียจคร้าน<br>
  ความบิดกาย ความเหนื่อยหน่าย<br>
  ความเมาอาหารที่มีอยู่ในสรีระของพระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๒๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  (พระโพธิสัตว์ตรัสว่า)<br>
  [๒๕๘] ท่านพราหมณ์ ท่านพร่ำสอนข้าพเจ้าดีหนอ<br>
  ท่านพราหมณ์ผู้นิรทุกข์<br>
  ข้าพเจ้าขอถามท่าน ท่านเป็นใครหนอ<br>
  (นารทดาบสกล่าวว่า)<br>
  [๒๕๙] ชนทั้งหลายรู้จักอาตมภาพโดยชื่อว่า นารทะ<br>
  โดยโคตรว่า กัสสปะ<br>
  อาตมภาพมาในสำนักของพระองค์ด้วยเข้าใจว่า<br>
  การสมาคมกับสัตบุรุษเป็นการดี<br>
  [๒๖๐] ขอความเพลิดเพลินและวิหารธรรมทั้งปวงจงมีแก่พระองค์เท่านั้น<br>
  พระองค์จงบำเพ็ญสิ่งที่บกพร่องให้บริบูรณ์เถิด<br>
  จงประกอบด้วยความอดทนและความสงบเถิด<br>
  [๒๖๑] จงทรงคลี่คลายความยุบลงและฟูขึ้น<br>
  จงสักการะกรรม วิชชา ธรรม๑<br>
  และสมณธรรมแล้วบำเพ็ญพรหมจรรย์เถิด<br>
  [๒๖๒] ข้าแต่พระชนก พระองค์ทรงละทิ้งช้าง ม้า<br>
  ชาวพระนคร และชนบทเป็นอันมาก<br>
  เสด็จออกผนวช ทรงยินดีในบาตรดิน<br>
  [๒๖๓] ชาวชนบท มิตร อำมาตย์ และพระญาติเหล่านั้น<br>
  ได้ทำความผิดอะไรให้แก่พระองค์หรือหนอ<br>
  เพราะเหตุไร พระองค์จึงทรงชอบพระทัยบาตรดินนั้น<br>
  (พระโพธิสัตว์ตรัสว่า)<br>
  [๒๖๔] ท่านฤๅษี ข้าพเจ้ามิได้เคยเอาชนะ<br>
  พระญาติอะไร ๆ โดยส่วนเดียวในกาลไหน ๆ โดยอธรรมเลย<br>
  แม้พระญาติทั้งหลายก็มิเคยได้เอาชนะข้าพเจ้าโดยอธรรม<br><br>เชิงอรรถ :<br>
  ๑ คำว่า กรรม ได้แก่กุศลกรรมบถ ๑๐, คำว่า วิชชา ได้แก่ญาณในอภิญญา ๕ และสมาบัติ
  ๘ คำว่า กรรม<br>
  ได้แก่สมณธรรมกล่าวคือการบำเพ็ญกสิณ (ขุ.ชา.อ. ๙/๒๖๑/๙๓<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๒๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๒๖๕] ข้าพเจ้าได้เห็นประเพณีของโลก<br>
  เห็นโลกถูกกิเลสกัดกร่อน ถูกกิเลสทำให้เป็นดุจเปือกตม<br>
  จึงได้ทำเหตุนี้ให้เป็นเครื่องเปรียบเทียบว่า<br>
  ปุถุชนจมอยู่ในกิเลสวัตถุใด<br>
  สัตว์เป็นจำนวนมากย่อมเดือดร้อน<br>
  และย่อมถูกฆ่า ในกิเลสวัตถุนั้น<br>
  ดังนี้แล้ว จึงได้บวชเป็นภิกษุ นะท่านผู้ครองหนังสัตว์ผู้เจริญ<br>
  (นารทดาบสกล่าวว่า)<br>
  [๒๖๖] ใครหนอเป็นผู้จำแนกแจกธรรมคำสั่งสอนพระองค์<br>
  คำอันสะอาดนี้เป็นคำของใคร<br>
  ท่านผู้เป็นจอมทัพ เพราะบอกเจาะจงถึงดาบสผู้เป็นกรรมวาที<br>
  หรือสมณะคือพระปัจเจกพุทธเจ้าผู้ประกอบด้วยวิชชา<br>
  นักปราชญ์ไม่เรียกผู้ประพฤติวัตรว่า เป็นสมณะ<br>
  เหมือนการก้าวล่วงทุกข์ได้เลย<br>
  [๒๖๗] ท่านผู้ครองหนังสัตว์<br>
  แม้ข้าพเจ้าจะสักการะสมณะหรือพราหมณ์โดยส่วนเดียว<br>
  แต่ไม่เคยเข้าไปใกล้ไต่ถามอะไร ๆ ในกาลไหน ๆ เลย<br>
  (พระโพธิสัตว์ตรัสว่า)<br>
  [๒๖๘] ข้าพเจ้ารุ่งเรืองด้วยสิริไปยังพระราชอุทยาน<br>
  ด้วยอานุภาพใหญ่ ขณะที่เพลงขับที่เขาขับร้อง<br>
  ดนตรีที่ไพเราะกำลังบรรเลงอยู่<br>
  [๒๖๙] ข้าพเจ้านั้นได้เห็นต้นมะม่วงที่กำลังมีผลอยู่ภายนอกกำแพง<br>
  ถูกพวกมนุษย์ผู้ที่ต้องการผลฟาดอยู่<br>
  ในพระราชอุทยานอันกึกก้องด้วยการประโคมดนตรี<br>
  ประกอบด้วยคนขับและคนประโคม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๒๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๒๗๐] ข้าแต่ท่านผู้ครองหนังสัตว์<br>
  ข้าพเจ้านั้นละทิ้งสิรินั้นเสียแล้วลงจากยาน<br>
  เข้าไปใกล้ต้นมะม่วงทั้งที่มีผลและไม่มีผล<br>
  [๒๗๑] ข้าพเจ้าได้เห็นต้นมะม่วง<br>
  อันมีผลถูกฟาดกระจัดกระจายย่อยยับ<br>
  ส่วนมะม่วงอีกต้นหนึ่งสีเขียวชะอุ่มน่าพอใจ<br>
  [๒๗๒] ศัตรูทั้งหลายจักกำจัดแม้พวกเรา<br>
  ผู้เป็นอิสระ ผู้มีเสี้ยนหนามมาก<br>
  เหมือนต้นมะม่วงที่มีผลถูกมนุษย์ทั้งหลายเบียดเบียนแล้ว<br>
  [๒๗๓] เสือเหลืองถูกฆ่าเพราะหนัง ช้างถูกฆ่าเพราะงา<br>
  คนมีทรัพย์ถูกฆ่าเพราะทรัพย์<br>
  ใครเล่าจักฆ่าคนที่ไม่มีที่อยู่ ที่ไม่มีความคุ้นเคย<br>
  ต้นมะม่วงที่มีผลและไม่มีผลทั้ง ๒ ต้นนั้นเป็นครูของข้าพเจ้า<br>
  (พระนางสีวลีกราบทูลว่า)<br>
  [๒๗๔] ชนทั้งปวง คือ กองพลช้าง กองพลม้า<br>
  กองพลรถ กองพลราบ ต่างก็ตกใจว่า<br>
  พระราชาทรงผนวชเสียแล้ว<br>
  [๒๗๕] ขอพระองค์ได้ทรงปลอบชุมชนให้เบาใจ<br>
  ทรงวางหลักปกครอง<br>
  ทรงอภิเษกพระราชโอรสไว้ในราชสมบัติแล้ว<br>
  จึงจักทรงผนวชในภายหลัง<br>
  (พระโพธิสัตว์ตรัสว่า)<br>
  [๒๗๖] เราได้สละชาวชนบท มิตร อำมาตย์<br>
  และพระญาติทั้งหลายแล้ว พระราชโอรสของชาวแคว้นวิเทหะ<br>
  และคนผู้มีอายุยืน ผู้จักผดุงรัฐให้เจริญก็มีอยู่<br>
  เธอเหล่านั้นจักครองราชสมบัติในกรุงมิถิลา นะปชาบดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๒๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  [๒๗๗] จงมาเถิด เราจะตามสอนเธอด้วยวาจาที่ชอบ<br>
  เธอจะไปสู่ทุคติด้วยกาย วาจา และใจ เพราะบาปใด<br>
  เมื่อเธอครองราชสมบัติก็จักทำบาปทุจริตนั้นเป็นอันมาก<br>
  [๒๗๘] ผู้ที่ยังอัตภาพให้เป็นไปด้วยก้อนข้าวที่ผู้อื่นให้<br>
  ซึ่งสำเร็จมาแต่ผู้อื่นนี้ นั่นเป็นธรรมของนักปราชญ์<br>
  (พระนางสีวลีกราบทูลว่า)<br>
  [๒๗๙] กุลบุตรผู้ฉลาดแม้คนใดไม่พึงบริโภคอาหารในภัตกาลที่ ๔๑<br>
  จะพึงตายอย่างน่าอนาถเพราะความหิว<br>
  กุลบุตรผู้ฉลาดนั้นก็ไม่พึงบริโภคก้อนข้าว<br>
  ที่เปื้อนฝุ่น ซึ่งไม่ดีมิใช่หรือ<br>
  กิริยาของพระองค์นี้ไม่ดี ไม่งามเลย<br>
  ข้าแต่พระชนก พระองค์พึงเสวยก้อนเนื้อที่เป็นเดนสุนัข<br>
  (พระโพธิสัตว์ตรัสว่า)<br>
  [๒๘๐] พระนางสีวลี บิณฑบาตใด<br>
  เป็นของอันบุคคลผู้ครองเรือน หรือสุนัขสละแล้ว<br>
  บิณฑบาตนั้นชื่อว่าไม่เป็นอาหารของอาตมภาพก็หามิได้<br>
  ของบริโภคเหล่าใดเหล่าหนึ่งที่ได้มาโดยธรรม<br>
  ของบริโภคทั้งหมดนั้นกล่าวกันว่า ไม่มีโทษ<br>
  (พระโพธิสัตว์ตรัสกับเด็กหญิงว่า)<br>
  [๒๘๑] กุมาริกาผู้นอนแนบมารดา ผู้ประดับอยู่เป็นนิตย์<br>
  เพราะเหตุไร กำไลมือข้างหนึ่งของเธอจึงมีเสียงดัง<br>
  อีกข้างหนึ่งไม่มีเสียงดัง<br><br>เชิงอรรถ :<br>
  ๑ คำว่า ไม่พึงบริโภคอาหารในภัตกาลที่ ๔ พระนางสีวลีตรัสหมายถึงว่า ถ้าบุคคลเราไม่บริโภคอาหาร<br>
  มื้อสุดท้าย จะพึงตายไปเพราะความหิว ผู้นั้นพึงเป็นสัตบุรุษเชื้อสายกุลบุตร จึงไม่พึงเสวยอาหารนั้น<br>
  เพราะทรงรังเกียจเนื้อที่เป็นเดนสุนัขที่พระมหาชนกนำมาย่างเสวย (ขุ.ชา.อ. ๙/๒๗๙/๑๐๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๒๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  (เด็กหญิงกราบทูลว่า)<br>
  [๒๘๒] ท่านสมณะ กำไลมือ ๒ วงที่สวมอยู่ที่ข้อมือของดิฉันนี้<br>
  เพราะทั้ง ๒ วงกระทบกัน จึงเกิดเสียงดัง<br>
  คติของคน ๒ คนก็เป็นเช่นนี้<br>
  [๒๘๓] ท่านสมณะ กำไลมือวงหนึ่งที่สวมอยู่ที่ข้อมือของดิฉันนี้<br>
  ไม่มีอันที่ ๒ จึงไม่มีเสียงดังเหมือนมุนีสงบนิ่งอยู่<br>
  [๒๘๔] คนมีคู่จึงถึงความวิวาทกัน บุคคลคนเดียวจักวิวาทกับใคร<br>
  ท่านนั้นเป็นผู้ปรารถนาสวรรค์ ก็ขอจงชอบความเป็นผู้เดียวเถิด<br>
  (พระโพธิสัตว์ตรัสกับพระนางสีวลีว่า)<br>
  [๒๘๕] พระนางสีวลี เธอได้ยินคาถาที่นางกุมาริกากล่าวแล้วหรือ<br>
  นางกุมาริกาเป็นสาวใช้มาติเตียนเรา มันเป็นคติของคนคู่เท่านั้น<br>
  [๒๘๖] พระนางผู้เจริญ ทาง ๒ แพร่งนี้<br>
  เราทั้ง ๒ ผู้เดินทางได้สัญจรมาแล้ว<br>
  บรรดาทางทั้ง ๒ แพร่งนั้น เธอจงเลือกเอาทางหนึ่ง<br>
  อาตมภาพก็จักเลือกเอาอีกทางหนึ่ง<br>
  [๒๘๗] เธออย่าเรียกอาตมภาพว่าเป็นพระสวามีของเธอ<br>
  และอาตมภาพก็จะไม่เรียกเธอว่าเป็นพระมเหสีของอาตมภาพต่อไป<br>
  เมื่อกษัตริย์ทั้ง ๒ ตรัสข้อความนี้แล้วต่างก็เสด็จเข้าไปยังถูณนคร<br>
  [๒๘๘] เมื่อจวนเวลาอาหาร พระโพธิสัตว์ประทับอยู่<br>
  ณ ซุ้มประตูของช่างศร และ ณ ที่นั้น<br>
  ช่างศรนั้นหลับตาลงข้างหนึ่งเล็งดูลูกศรที่คด<br>
  ซึ่งตนดัดให้ตรงด้วยตาอีกข้างหนึ่ง<br>
  (พระโพธิสัตว์ตรัสว่า)<br>
  [๒๘๙] ช่างศร ท่านจงฟังอาตมภาพ<br>
  ท่านเห็นความสำเร็จประโยชน์หรือหนอ<br>
  ที่ท่านหลับตาข้างหนึ่งลง เล็งดูลูกศรที่คดด้วยตาอีกข้างหนึ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๒๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๒.มหาชนกชาดก (๕๓๙)<br>
  (ช่างศรกราบทูลว่า)<br>
  [๒๙๐] ท่านสมณะ การเล็งดูด้วยตาทั้ง ๒ ย่อมปรากฏกว้างไป<br>
  เพราะเห็นไม่ถึงส่วนที่คดข้างหนึ่ง การดัดให้ตรงจึงไม่สำเร็จ<br>
  [๒๙๑] แต่เมื่อหลับตาข้างหนึ่ง เล็งดูส่วนที่คดด้วยตาข้างหนึ่ง<br>
  เพราะเห็นส่วนที่คดข้างหน้า การดัดให้ตรงจึงสำเร็จได้<br>
  [๒๙๒] คนที่มีคู่จึงวิวาทกัน คนเดียวจักวิวาทกับใคร<br>
  ท่านนั้นปรารถนาสวรรค์ ก็ขอจงชอบความเป็นผู้เดียวเถิด<br>
  (พระโพธิสัตว์ตรัสกับพระนางสีวลีว่า)<br>
  [๒๙๓] พระนางสีวลี เธอได้ยินคำที่ช่างศรกล่าวแล้วหรือยัง<br>
  คนใช้มาติเตียนเรา นั้นเป็นคติของคนคู่เท่านั้น<br>
  [๒๙๔] พระนางผู้เจริญ ทาง ๒ แพร่งนี้<br>
  เราทั้ง ๒ ผู้เดินทางได้สัญจรมาแล้ว<br>
  บรรดาทาง ๒ แพร่งนั้น เธอจงเลือกเอาทางหนึ่ง<br>
  อาตมภาพก็จักเลือกเอาอีกทางหนึ่ง<br>
  [๒๙๕] เธออย่าเรียกอาตมภาพว่าเป็นพระสวามีของเธอ<br>
  และอาตมภาพก็จะไม่เรียกเธอว่า<br>
  เป็นพระมเหสีของอาตมภาพต่อไป<br>
  หญ้ามุงกระต่ายเล็กน้อยขาดไปแล้ว๑<br>
  เธอจงอยู่คนเดียวเถิด พระนางสีวลี<br>
  มหาชนกชาดกที่ ๒ จบ<br><br>เชิงอรรถ :<br>
  ๑ หญ้ามุงกระต่ายเล็กน้อยขาดไปแล้ว พระโพธิสัตว์ตรัสหมายถึงหญ้ามุงกระต่ายเส้นเล็ก
  ๆ ที่พระองค์<br>
  ถอนขึ้นมาแล้วดึงให้ขาดจากกัน ใคร ๆ ไม่สามารถต่อกันได้ เป็นการเตือนว่า พระองค์ไม่ปรารถนาจะ<br>
  อยู่ร่วมกับพระเทวีอีก เป็นการห้ามไม่ให้ตามไป (ขุ.ชา.อ. ๙/๒๙๕/๑๐๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๒๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  ๓. สุวัณณสามชาดก๑ (๕๔๐)<br>
  ว่าด้วยสุวรรณสามบำเพ็ญเมตตาบารมี<br>
  (สุวรรณสามโพธิสัตว์ไม่ทันเห็นพระราชา จึงตรัสว่า)<br>
  [๒๙๖] ใครกันหนอใช้ลูกศรยิงเรา<br>
  ผู้ประมาท๒กำลังนำน้ำไปอยู่<br>
  กษัตริย์ พราหมณ์ แพศย์คนไหนแอบซุ่มยิงเรา<br>
  (สุวรรณสามโพธิสัตว์เมื่อจะแสดงว่า เนื้อที่ร่างกายของตนไม่เป็นอาหาร จึง<br>
  ตรัสว่า)<br>
  [๒๙๗] เนื้อของเราก็ไม่ควรจะกิน<br>
  หนังของเราก็ไม่มีประโยชน์<br>
  เมื่อเป็นเช่นนั้น เพราะเหตุไรหนอ<br>
  เขาจึงเข้าใจว่า เราเป็นผู้ควรยิง<br>
  (สุวรรณสามโพธิสัตว์ตรัสถามชื่อพระราชานั้นว่า)<br>
  [๒๙๘] ท่านเป็นใคร เป็นบุตรของใคร<br>
  เราจะรู้จักท่านได้อย่างไร<br>
  สหาย เราถามแล้ว ขอท่านจงบอกเถิด<br>
  ทำไมท่านจึงซุ่มยิงเรา<br>
  (พระเจ้าปิลยักษ์ตรัสตอบว่า)<br>
  [๒๙๙] เราเป็นพระราชาของชาวกาสี<br>
  คนทั้งหลายรู้จักเราว่า พระเจ้าปิลยักษ์<br>
  เพราะความโลภ เราจึงละทิ้งแคว้นมาเที่ยวแสวงหาเนื้อ<br><br>เชิงอรรถ :<br>
  ๑ พระบรมศาสดาเมื่อประทับ ณ พระเชตวัน ทรงปรารภภิกษุเลี้ยงดูมารดารูปหนึ่ง ตรัสสุวัณณสามชาดก<br>
  ซึ่งมีคำเริ่มต้นว่า ใครกันหนอใช้ลูกศรยิงเราผู้ประมาทกำลังนำน้ำไปอยู่ ดังนี้เป็นต้น
  (ขุ.ชา.อ. ๙/๑๐๘)<br>
  ๒ ประมาท หมายถึงยังมิได้คุมสติด้วยเมตตาภาวนา (ขุ.ชา.อ. ๙/๒๙๖/๑๒๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๒๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  [๓๐๐] เราเป็นคนเชี่ยวชาญในศิลปะธนู<br>
  เลื่องลือว่า เป็นผู้มีความสามารถยิงธนู<br>
  ที่ต้องใช้กำลังคนถึง ๑,๐๐๐ คนได้<br>
  แม้ช้างที่มาถึงระยะที่ลูกศรยิงก็ไม่พึงพ้นเราไปได้<br>
  (พระเจ้าปิลยักษ์ตรัสถามชื่อและโคตรของสุวรรณสามโพธิสัตว์ว่า)<br>
  [๓๐๑] ท่านเป็นใคร เป็นบุตรของใคร<br>
  เราจะรู้จักท่านได้อย่างไร<br>
  ท่านจงประกาศชื่อและโคตรของบิดา<br>
  และตัวของท่านเองให้ทราบด้วย<br>
  (สุวรรณสามโพธิสัตว์กราบทูลว่า)<br>
  [๓๐๒] ข้าแต่พระองค์ผู้เจริญ ข้าพระองค์เป็นบุตรของนายพราน๑<br>
  พวกญาติต่างเรียกข้าพระองค์เมื่อยังมีชีวิตอยู่ว่า สาม<br>
  วันนี้ ข้าพระองค์นั้นเข้าไปในปากแห่งความตาย<br>
  จึงนอนอยู่อย่างนี้<br>
  [๓๐๓] ข้าพระองค์ถูกพระองค์ยิงด้วยศรลูกใหญ่<br>
  อาบยาพิษเหมือนยิงเนื้อ<br>
  ข้าแต่พระราชา ขอพระองค์ทอดพระเนตรข้าพระองค์<br>
  ผู้นอนเปื้อนเลือดของตน<br>
  [๓๐๔] ขอพระองค์โปรดทอดพระเนตรลูกศรที่ทะลุออกข้างซ้าย<br>
  ข้าพระองค์บ้วนโลหิต เป็นผู้กระสับกระส่าย<br>
  ขอทูลถามพระองค์ว่า ทำไมจึงซุ่มยิงข้าพระองค์<br>
  [๓๐๕] เสือเหลืองถูกฆ่าเพราะหนัง ช้างถูกฆ่าเพราะงา<br>
  เมื่อเป็นเช่นนั้น เพราะเหตุไรหนอ<br>
  พระองค์จึงเข้าพระทัยว่า ข้าพระองค์เป็นผู้ที่ควรยิง<br><br>เชิงอรรถ :<br>
  ๑ บุตรของนายพราน หมายถึงเป็นบุตรฤๅษี (ขุ.ชา.อ. ๙/๓๐๒/๑๒๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๓๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  (พระเจ้าปิลยักษ์ตรัสแก้ตัวว่า)<br>
  [๓๐๖] เนื้อปรากฏมาถึงระยะลูกศรแล้ว<br>
  ท่านสาม มันเห็นท่านแล้วจึงแตกหนีไป<br>
  เพราะฉะนั้น เราจึงโกรธ<br>
  (สุวรรณสามโพธิสัตว์กราบทูลว่า)<br>
  [๓๐๗] ตั้งแต่ข้าพระองค์จำความได้<br>
  ตั้งแต่ข้าพระองค์รู้จักรับผิดชอบ<br>
  ฝูงเนื้อในป่าแม้จะเป็นเนื้อร้าย<br>
  ก็ไม่สะดุ้งกลัวข้าพระองค์<br>
  [๓๐๘] ตั้งแต่ข้าพระองค์นุ่งเปลือกไม้อยู่ในปฐมวัย<br>
  ฝูงเนื้อในป่าแม้จะเป็นเนื้อร้าย<br>
  แต่ก็ไม่สะดุ้งกลัวข้าพระองค์<br>
  [๓๐๙] ข้าแต่พระราชา ฝูงกินนรผู้ขลาดกลัวที่ภูเขาคันธมาทน์<br>
  เราทั้งหลายต่างเพลิดเพลินพากันไปสู่ภูเขาและป่า<br>
  [๓๑๐] ฝูงเนื้อแม้จะเป็นเนื้อร้ายในป่า<br>
  ก็ไม่สะดุ้งกลัวข้าพระองค์<br>
  เมื่อเป็นเช่นนั้น เพราะเหตุไร<br>
  ฝูงเนื้อจึงจะสะดุ้งกลัวข้าพระองค์เล่า<br>
  (พระเจ้าปิลยักษ์ได้สดับดังนั้น จึงตรัสว่า)<br>
  [๓๑๑] ท่านสาม เนื้อหาได้สะดุ้งกลัวท่านไม่<br>
  เรากล่าวเท็จแก่ท่านต่างหาก<br>
  เราถูกความโกรธและความโลภครอบงำ<br>
  จึงได้ปล่อยลูกศรนั้นไปถึงท่าน<br>
  [๓๑๒] สาม ท่านมาจากไหน ใครใช้ท่านมาว่า<br>
  ท่านจงไปยังแม่น้ำมิคสัมมตาแล้วตักน้ำมา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๓๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  (สุวรรณสามโพธิสัตว์ได้อดกลั้นทุกขเวทนาแสนสาหัส กราบทูลว่า)<br>
  [๓๑๓] มารดาบิดาของข้าพระองค์เป็นคนตาบอด<br>
  ข้าพระองค์เลี้ยงดูท่านทั้ง ๒ นั้นอยู่ในป่าใหญ่<br>
  ข้าพระองค์จะไปตักน้ำมาให้ท่านทั้ง ๒ นั้น<br>
  จึงมายังแม่น้ำมิคสัมมตา<br>
  (สุวรรณสามโพธิสัตว์กล่าวบ่นเพ้อรำพันถึงมารดาบิดาว่า)<br>
  [๓๑๔] ท่านทั้ง ๒ นั้นมีเพียงอาหารเท่านั้น<br>
  เมื่อเป็นเช่นนั้น จะพึงมีชีวิตอยู่ได้เพียง ๖ วัน<br>
  เพราะไม่ได้น้ำ ท่านผู้ตาบอดทั้ง ๒ เห็นจักตายแน่<br>
  [๓๑๕] ข้าพระองค์ไม่เป็นทุกข์<br>
  เพราะความทุกข์เช่นนี้ คนพึงได้รับเหมือนกัน<br>
  แต่ความทุกข์ที่ข้าพระองค์ไม่ได้พบมารดา<br>
  เป็นความทุกข์อย่างยิ่งของหม่อมฉัน<br>
  [๓๑๖] ข้าพระองค์ไม่เป็นทุกข์<br>
  เพราะความทุกข์เช่นนี้ คนพึงได้รับเหมือนกัน<br>
  แต่ความทุกข์ที่ข้าพระองค์ไม่ได้พบบิดา<br>
  เป็นความทุกข์อย่างยิ่งของหม่อมฉัน<br>
  [๓๑๗] มารดานั้น จะร้องไห้อย่างน่าสงสารเป็นเวลานาน<br>
  จนเที่ยงคืน หรือตลอดคืน จะซูบซีดลง<br>
  เหมือนแม่น้ำน้อยในฤดูร้อนเหือดแห้งไป<br>
  [๓๑๘] บิดานั้นจักเป็นทุกข์ลำบากแน่เป็นเวลานาน<br>
  จนเที่ยงคืน หรือตลอดคืน จะซูบซีดลง<br>
  เหมือนแม่น้ำน้อยในฤดูร้อนเหือดแห้งไป<br>
  [๓๑๙] มารดาและบิดาทั้ง ๒ จักเที่ยวบ่นเรียกหาข้าพระองค์ว่า<br>
  พ่อสาม ๆ ในป่าใหญ่ เพื่อต้องการปรนนิบัติเท้า<br>
  และเพื่อต้องการบีบนวดมือและเท้าด้วยความพยายาม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๓๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  [๓๒๐] ถึงความโศกนี้เป็นลูกศรที่ ๒<br>
  ทำหัวใจของข้าพระองค์ให้สะท้านหวั่นไหว<br>
  ความโศกใดที่ข้าพระองค์ไม่ได้พบมารดาและบิดาทั้ง ๒ ผู้ตาบอด<br>
  เพราะความโศกนั้น ข้าพระองค์เห็นจะต้องเสียชีวิตไป<br>
  (พระเจ้าปิลยักษ์ทรงฟังคำเพ้อรำพันของสุวรรณสามโพธิสัตว์ ทรงสันนิษฐาน<br>
  แล้ว ตรัสว่า)<br>
  [๓๒๑] ท่านสามผู้เห็นกัลยาณธรรม<br>
  ท่านอย่าคร่ำครวญไปนักเลย<br>
  เราจะทำการงานเลี้ยงดูมารดาและบิดาของท่านในป่าใหญ่<br>
  [๓๒๒] เราเป็นคนเชี่ยวชาญในศิลปะธนู เลื่องลือว่า<br>
  เป็นผู้มีความสามารถยิงธนูที่ต้องใช้กำลังคนถึง ๑,๐๐๐ คนได้<br>
  เราจะทำการงานเลี้ยงดูท่านทั้ง ๒ ในป่าใหญ่<br>
  [๓๒๓] เราจักแสวงหาของที่เป็นเดนของฝูงเนื้อและมูลผลาผลในป่า<br>
  จะทำงานเลี้ยงดูท่านทั้ง ๒ ในป่าใหญ่<br>
  [๓๒๔] ท่านสาม มารดาและบิดาของท่านอยู่ป่าไหน<br>
  เราจะเลี้ยงดูมารดาและบิดาของท่าน<br>
  ให้เหมือนอย่างที่ท่านได้เลี้ยงดูมา<br>
  (สุวรรณสามโพธิสัตว์กราบทูลบอกหนทางว่า)<br>
  [๓๒๕] ขอเดชะ หนทางที่เดินไปได้คนเดียว<br>
  ที่มีอยู่ทางศีรษะของข้าพระองค์นี้<br>
  พระองค์เสด็จไปจากที่นี้สิ้นระยะทางประมาณกึ่งโกสะ๑<br>
  ก็จะเสด็จถึงเรือนหลังเล็ก ๆ ซึ่งเป็นที่อยู่<br>
  ของมารดาและบิดาทั้ง ๒ ของข้าพระองค์<br>
  ขอพระองค์เสด็จไปจากที่นี้แล้ว<br>
  จงเลี้ยงดูมารดาและบิดาของข้าพระองค์เถิด<br><br>เชิงอรรถ :<br>
  ๑ โกสะ เป็นชื่อมาตราวัดระยะ ๑ โกสะ เท่ากับ ๕๐๐ ชั่วธนู อัฑฒโกสะ = ๒๕๐ ชั่วธนู
  (๒๕๐ วา)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๓๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  [๓๒๖] ข้าแต่พระเจ้ากาสี ข้าพระองค์ขอถวายบังคมพระองค์<br>
  ข้าแต่พระองค์ผู้ผดุงรัฐกาสีให้เจริญ<br>
  ข้าพระองค์ขอถวายบังคมพระองค์<br>
  ขอพระองค์โปรดทรงพระกรุณาเลี้ยงดูมารดาและบิดาผู้ตาบอด<br>
  ของข้าพระองค์ในป่าใหญ่ด้วยเถิด<br>
  [๓๒๗] ข้าแต่พระเจ้ากาสี ข้าพระองค์ขอประคองอัญชลี<br>
  ถวายบังคมพระองค์ ข้าพระองค์กราบทูลพระองค์แล้ว<br>
  ขอได้โปรดทรงพระกรุณาตรัสบอกการกราบลา<br>
  กับมารดาและบิดาของข้าพระองค์ด้วยเถิด<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๓๒๘] สุวรรณสามผู้หนุ่มแน่นเห็นแก่กัลยาณธรรม<br>
  ครั้นได้กราบทูลคำนี้แล้ว ถึงกับสลบแน่นิ่งไปเพราะกำลังยาพิษ<br>
  [๓๒๙] พระราชานั้นทรงคร่ำครวญเป็นที่น่าสงสารอย่างมากว่า<br>
  เราเข้าใจว่าจะเป็นผู้ไม่แก่และไม่ตาย<br>
  เราได้เห็นสามบัณฑิตตาย<br>
  วันนี้ จึงได้รู้ความแก่และความตาย แต่ก่อนหาได้รู้ไม่<br>
  ความตายจะไม่มาถึงเป็นไม่มี<br>
  [๓๓๐] สามบัณฑิตถูกลูกศรอาบยาพิษเสียบแทงแล้ว<br>
  ตอบโต้กับเราอยู่แท้ ๆ ครั้นกาลล่วงเลยไปวันนี้เอง<br>
  เขาพูดอะไร ๆ ไม่ได้เลย<br>
  [๓๓๑] เราจะต้องตกนรกเป็นแน่<br>
  ในข้อนี้เราไม่มีความสงสัย เพราะในเวลานั้น<br>
  เราได้ทำบาปอันหยาบช้าไว้ตลอดราตรีนาน<br>
  [๓๓๒] เมื่อเรานั้นอยู่ในบ้านเมืองกระทำกรรมชั่ว<br>
  ก็จะมีคนกล่าวติเตียน<br>
  แต่ในป่าหาผู้คนมิได้ ใครเล่าควรจะกล่าวติเตียนเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๓๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  [๓๓๓] คนทั้งหลายประชุมกันในบ้าน<br>
  ต่างก็เตือนกันและกันให้ระลึกถึงกรรม<br>
  ส่วนในป่าที่หาคนมิได้ ใครหนอจะเตือนเราให้ระลึกถึงกรรม<br>
  [๓๓๔] นางเทพธิดาที่ภูเขาคันธมาทน์นั้นได้อันตรธานไป<br>
  เพื่ออนุเคราะห์พระราชา จึงได้กล่าวคาถาเหล่านี้ว่า<br>
  [๓๓๕] ข้าแต่มหาราช<br>
  พระองค์ได้ทรงทำกรรมชั่วอย่างใหญ่หลวงแล้ว<br>
  มารดาและบิดา และบุตรรวม ๓ คนผู้หาความผิดมิได้<br>
  พระองค์ทรงฆ่าแล้วด้วยลูกศรลูกเดียว<br>
  [๓๓๖] เชิญเสด็จมาเถิด หม่อมฉันจะแนะนำถวายพระองค์<br>
  โดยประการที่พระองค์จะพึงมีสุคติ คือ<br>
  พระองค์จงทรงเลี้ยงดูท่านทั้ง ๒ ผู้ตาบอดในป่าโดยธรรมเถิด<br>
  ดิฉันเข้าใจว่า พระองค์จักพึงไปสุคติ<br>
  [๓๓๗] พระราชานั้นทรงคร่ำครวญอย่างน่าสงสารเป็นอันมาก<br>
  จึงทรงถือเอาหม้อน้ำ บ่ายพระพักตร์เสด็จหลีกไปทางทิศทักษิณ<br>
  (ทุกูลบัณฑิตไดัยินเสียงฝีพระบาทแห่งพระเจ้าปิลยักษ์ จึงถามว่า)<br>
  [๓๓๘] นั่นเสียงใครเดินมา นั่นไม่ใช่เสียงฝีเท้าของพ่อสาม<br>
  ท่านผู้นิรทุกข์ ท่านเป็นใครกันหนอ<br>
  [๓๓๙] เพราะพ่อสามเดินเงียบกริบ วางเท้าเรียบ<br>
  นั่นไม่ใช่เสียงฝีเท้าของพ่อสาม<br>
  ท่านนิรทุกข์ ท่านเป็นใครกันหนอ<br>
  (พระเจ้าปิลยักษ์ประทับยืนอยู่ที่ประตูบรรณศาลา ตรัสว่า)<br>
  [๓๔๐] ข้าพเจ้าเป็นพระราชาของชาวกาสี<br>
  คนทั้งหลายรู้จักข้าพเจ้าว่า พระเจ้าปิลยักษ์<br>
  เพราะความโลภ ข้าพเจ้าจึงละทิ้งแคว้นมาเที่ยวแสวงหาเนื้อ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๓๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  [๓๔๑] ทั้งข้าพเจ้าเป็นคนเชี่ยวชาญในศิลปะธนู เลื่องลือว่า<br>
  เป็นผู้มีความสามารถยิงธนูที่ต้องใช้กำลังคนถึง ๑,๐๐๐ คนได้<br>
  แม้ช้างที่มาถึงระยะลูกศรยิงก็ไม่พึงรอดพ้นไปได้<br>
  (ฝ่ายทุกูลบัณฑิตเมื่อจะทำปฏิสันถารกับพระเจ้าปิลยักษ์ จึงทูลว่า)<br>
  [๓๔๒] ข้าแต่มหาราช พระองค์เสด็จมาดีแล้ว มิได้เสด็จมาร้าย<br>
  พระองค์ผู้เป็นใหญ่ได้เสด็จมาถึงแล้ว<br>
  ขอพระองค์จงตรัสบอกสิ่งที่ต้องประสงค์ซึ่งมีอยู่ในที่นี้เถิด<br>
  [๓๔๓] ข้าแต่มหาราช ผลมะพลับ ผลมะหาด<br>
  ผลมะซาง และผลหมากเม่าซึ่งเป็นผลไม้เล็กน้อย<br>
  ขอพระองค์ทรงเลือกเสวยแต่ที่ดี ๆ เถิด<br>
  [๓๔๔] ข้าแต่มหาราช ขอเชิญพระองค์ทรงดื่มน้ำเย็นนี้<br>
  ที่ข้าพระองค์ตักมาจากซอกเขาเถิด<br>
  ถ้าพระองค์ทรงพระประสงค์<br>
  (พระเจ้าปิลยักษ์ตรัสว่า)<br>
  [๓๔๕] ท่านทั้ง ๒ ตาบอดไม่สามารถจะเห็นอะไร ๆ ในป่าได้<br>
  ใครเล่าหนอนำผลไม้มาให้ท่านทั้ง ๒<br>
  การเก็บสะสมผลาผลที่ทำไว้อย่างเรียบร้อยนี้<br>
  ย่อมปรากฏแก่เราเหมือนการเก็บสะสมของคนตาไม่บอด<br>
  (ทุกูลบัณฑิตได้ฟังพระดำรัสนั้น เมื่อจะแสดงธรรม จึงกราบทูลว่า)<br>
  [๓๔๖] สามหนุ่มน้อยร่างสันทัด ผู้เห็นแก่กัลยาณธรรม<br>
  มีผมยาวดำสนิท มีปลายงอนช้อนขึ้นข้างบน<br>
  [๓๔๗] เธอนั่นแหละนำผลไม้มา<br>
  บัดนี้ ถือหม้อน้ำจากที่นี้ไปตักน้ำยังแม่น้ำ<br>
  เข้าใจว่าใกล้จะกลับแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๓๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  (พระเจ้าปิลยักษ์ครั้นสดับดังนั้น จึงตรัสว่า)<br>
  [๓๔๘] ข้าพเจ้าได้ฆ่าสามกุมารผู้บำรุงบำเรอท่าน<br>
  ผู้เห็นแก่กัลยาณธรรมที่ท่านกล่าวถึงแล้ว<br>
  [๓๔๙] เขามีผมยาวดำสนิท<br>
  มีปลายงอนช้อนขึ้นข้างบน<br>
  ถูกข้าพเจ้าฆ่าแล้ว<br>
  นอนอยู่ที่หาดทรายที่เปรอะเปื้อนไปด้วยเลือด<br>
  (นางปาริกาได้ฟังพระดำรัสของพระราชาแล้ว ประสงค์จะทราบเหตุ จึงถามว่า)<br>
  [๓๕๐] ท่านทุกูลบัณฑิต ท่านปรึกษากับใครที่บอกว่า<br>
  พ่อสามถูกข้าพเจ้าฆ่าแล้ว<br>
  ใจของดิฉันย่อมหวั่นไหวเพราะได้ยินว่า<br>
  พ่อสามถูกฆ่าแล้ว<br>
  [๓๕๑] เพราะได้ยินว่า พ่อสามถูกฆ่า<br>
  ใจของดิฉันย่อมหวั่นไหว<br>
  เหมือนใบอ่อนของต้นอัสสัตถพฤกษ์ถูกลมพัดไหวไปมา<br>
  (ทุกูลบัณฑิตให้โอวาทนางปาริกาว่า)<br>
  [๓๕๒] ปาริกา ท่านผู้นี้คือพระเจ้ากรุงกาสี<br>
  พระองค์ทรงยิงพ่อสามด้วยลูกศร<br>
  เพราะความโกรธ ที่ฝั่งแม่น้ำมิคสัมมตา<br>
  เราทั้ง ๒ อย่าได้มุ่งร้ายต่อพระองค์เลย<br>
  (นางปาริกากล่าวว่า)<br>
  [๓๕๓] บุตรที่น่ารักผู้ซึ่งได้เลี้ยงดูเราทั้ง ๒ คน<br>
  ผู้ตาบอดในป่า เราได้มาโดยยาก<br>
  ไฉนจะไม่พึงทำจิตให้โกรธ<br>
  ในคนผู้ฆ่าบุตรคนเดียวนั้นเล่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๓๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  (ทุกูลบัณฑิตกล่าวว่า)<br>
  [๓๕๔] บุตรที่น่ารักผู้เลี้ยงดูเราทั้ง ๒ คน <br>
  ผู้ตาบอดในป่า เราได้มาโดยยาก<br>
  บัณฑิตทั้งหลายกล่าวว่า <br>
  ไม่ควรโกรธในคนผู้มีบุตรคนเดียวนั้น<br>
  (ลำดับนั้น พระเจ้าปิลยักษ์ตรัสปลอบโยนท่านทั้ง ๒ นั้นว่า)<br>
  [๓๕๕] พระคุณท่านทั้ง ๒ อย่าคร่ำครวญให้มากนัก<br>
  เพราะข้าพเจ้ากล่าวว่า สามกุมารถูกข้าพเจ้าฆ่าแล้ว<br>
  ข้าพเจ้าจะทำการงานเลี้ยงดูพระคุณท่านทั้ง ๒ ในป่าใหญ่<br>
  [๓๕๖] ข้าพเจ้าเป็นผู้เชี่ยวชาญในศิลปะธนู เลื่องลือว่า<br>
  เป็นผู้มีความสามารถยิงธนูที่ต้องใช้กำลังคนถึง ๑,๐๐๐ คนได้<br>
  จะทำการงานเลี้ยงดูพระคุณท่านทั้ง ๒ ในป่าใหญ่<br>
  [๓๕๗] ข้าพเจ้าจักแสวงหาของที่เป็นเดนของฝูงเนื้อ<br>
  และมูลผลาผลในป่า<br>
  จะทำการงานเลี้ยงดูพระคุณท่านทั้ง ๒ ในป่าใหญ่<br>
  (ดาบสทั้ง ๒ กราบทูลว่า)<br>
  [๓๕๘] ข้าแต่มหาราช นั่นมิใช่ธรรม<br>
  ไม่สมควรในอาตมภาพทั้ง ๒<br>
  พระองค์เป็นพระราชาของอาตมภาพทั้ง ๒<br>
  อาตมภาพทั้งหลายขอถวายบังคมพระยุคลบาทของพระองค์<br>
  (พระเจ้าปิลยักษ์ได้สดับดังนั้น ทรงดีพระทัยอย่างยิ่ง จึงตรัสว่า)<br>
  [๓๕๙] ท่านผู้มีเชื้อชาติเป็นพราน<br>
  ท่านกล่าวเป็นธรรม ท่านได้ประพฤติอ่อนน้อม<br>
  ขอพระคุณท่านจงเป็นบิดาของข้าพเจ้า<br>
  ข้าแต่นางปาริกา ขอพระคุณท่านจงเป็นมารดาของข้าพเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๓๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  (ดาบสทั้ง ๒ นั้นประคองอัญชลี กราบทูลว่า)<br>
  [๓๖๐] ข้าแต่พระเจ้ากาสี อาตมภาพทั้ง ๒ ขอถวายบังคมแด่พระองค์<br>
  ข้าแต่พระองค์ผู้ผดุงรัฐให้เจริญแก่ชาวกาสี<br>
  อาตมภาพทั้งหลายขอถวายบังคมแด่พระองค์<br>
  อาตมภาพทั้งหลายขอประคองอัญชลีแด่พระองค์จนกว่าพระองค์<br>
  ทรงพาอาตมภาพทั้งหลายไปให้ถึงสถานที่ซึ่งสามกุมารอยู่<br>
  [๓๖๑] อาตมภาพทั้ง ๒ เมื่อได้ลูบคลำเท้าทั้ง ๒<br>
  และใบหน้าอันงดงามของเขา จักทุบตีตนให้ถึงความตาย<br>
  (พระเจ้าปิลยักษ์ได้ตรัสว่า)<br>
  [๓๖๒] สามกุมารถูกฆ่านอนตายอยู่เหมือนดวงจันทร์ตกดิน<br>
  ในป่าที่เกลื่อนกล่นด้วยเนื้อร้าย<br>
  เป็นป่าสูง ปรากฏเหมือนอยู่ในอากาศ<br>
  [๓๖๓] สามกุมารถูกฆ่านอนตายอยู่เหมือนดวงอาทิตย์ตกดิน<br>
  ในป่าที่เกลื่อนกล่นไปด้วยเนื้อร้าย<br>
  เป็นป่าสูง ปรากฏเหมือนอยู่ในอากาศ<br>
  [๓๖๔] สามกุมารถูกฆ่านอนตายอยู่ เปื้อนเปรอะด้วยฝุ่น<br>
  ในป่าที่เกลื่อนกล่นด้วยเนื้อร้าย<br>
  เป็นป่าสูง ปรากฏเหมือนอยู่ในอากาศ<br>
  [๓๖๕] สามกุมารถูกฆ่านอนตายอยู่<br>
  ในป่าที่กลื่อนกล่นด้วยเนื้อร้าย<br>
  เป็นป่าสูงปรากฏเหมือนอยู่ในอากาศ<br>
  ขอพระคุณท่านทั้ง ๒ จงอยู่ในอาศรมที่พักนี้เท่านั้นเถิด<br>
  (ลำดับนั้น ดาบสทั้ง ๒ นั้นเมื่อแสดงว่าตนไม่กลัวต่อสัตว์ร้าย จึงกราบทูลว่า)<br>
  [๓๖๖] ถ้าในป่านั้น จะมีเนื้อร้ายตั้งร้อย ตั้งพัน และตั้งหมื่น<br>
  อาตมภาพทั้ง ๒ ไม่มีความกลัว<br>
  ในสัตว์ร้ายทั้งหลายในป่าไหน ๆ เลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๓๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๓๖๗] ลำดับนั้น พระเจ้ากาสีทรงพาฤๅษีทั้ง ๒<br>
  ผู้ตาบอดไปในป่าใหญ่<br>
  จูงมือฤๅษีทั้ง ๒ ไปในที่ที่สามกุมารถูกฆ่าแล้ว<br>
  [๓๖๘] ดาบสทั้ง ๒ เห็นสามกุมารผู้เป็นบุตรนอนคลุกฝุ่น<br>
  ถูกทิ้งไว้ในป่าใหญ่เหมือนดวงจันทร์ตกดิน<br>
  [๓๖๙] ดาบสทั้ง ๒ เห็นสามกุมารผู้เป็นบุตรนอนคลุกฝุ่น<br>
  ถูกทิ้งไว้ในป่าใหญ่เหมือนดวงอาทิตย์ตกดิน<br>
  [๓๗๐] ดาบสทั้ง ๒ เห็นสามกุมารผู้เป็นบุตรนอนคลุกฝุ่น<br>
  ถูกทิ้งไว้ในป่าใหญ่ ก็คร่ำครวญอย่างน่าสงสาร<br>
  [๓๗๑] ดาบสทั้ง ๒ เห็นสามกุมารผู้เป็นบุตรนอนคลุกฝุ่น<br>
  จึงประคองแขนทั้ง ๒ ข้าง คร่ำครวญว่า ชาวเราเอ๋ย<br>
  ได้ทราบว่า วันนี้ ความไม่เป็นธรรมกำลังเป็นไปในโลกนี้<br>
  [๓๗๒] ลูกสามผู้มีรูปสง่างาม เจ้าประมาทนักแล้ว<br>
  ในวันนี้เมื่อกาลเวลาล่วงไป เจ้ามิได้พูดอะไรเลย<br>
  [๓๗๓] ลูกสามผู้มีรูปสง่างาม เจ้าโง่ไปมากนักแล้ว<br>
  ในวันนี้เมื่อกาลเวลาล่วงไป เจ้ามิได้พูดอะไรเลย<br>
  [๓๗๔] ลูกสามผู้มีรูปสง่างาม เจ้าโกรธเคืองไปมากนักแล้ว<br>
  ในวันนี้เมื่อกาลเวลาล่วงไป เจ้ามิได้พูดอะไรเลย<br>
  [๓๗๕] ลูกสามผู้มีรูปสง่างาม เจ้าเป็นผู้มักหลับไปมากนักแล้ว<br>
  ในวันนี้เมื่อกาลเวลาล่วงไป เจ้ามิได้พูดอะไรเลย<br>
  [๓๗๖] ลูกสามผู้มีรูปสง่างาม เจ้าช่างเป็นคนปราศจากน้ำใจจริง<br>
  ในวันนี้เมื่อกาลเวลาล่วงไป เจ้ามิได้พูดอะไรเลย<br>
  [๓๗๗] ลูกสามผู้บำรุงเลี้ยงดูเราทั้ง ๒ ผู้ตาบอดนี้มาตายเสียแล้ว<br>
  บัดนี้ ใครเล่าจักชำระชฎาที่หม่นหมองเปื้อนฝุ่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๔๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  [๓๗๘] ลูกสามผู้บำรุงเลี้ยงดูเราทั้ง ๒ ผู้ตาบอดนี้มาตายแล้ว<br>
  บัดนี้ ใครเล่าจักจับไม้กวาดแล้วกวาดอาศรมของเราทั้ง ๒<br>
  [๓๗๙] ลูกสามผู้บำรุงเลี้ยงดูเราทั้ง ๒ ผู้ตาบอดนี้มาตายแล้ว<br>
  บัดนี้ ใครเล่าจักนำน้ำเย็นน้ำร้อนมาให้เราทั้ง ๒ อาบ<br>
  [๓๘๐] ลูกสามผู้บำรุงเลี้ยงดูเราทั้ง ๒ ผู้ตาบอดนี้มาตายแล้ว<br>
  บัดนี้ ใครเล่าจักให้เราทั้ง ๒ บริโภคมูลผลาผลไม้ในป่า<br>
  [๓๘๑] มารดาได้เห็นสามกุมารผู้เป็นบุตรล้มคลุกฝุ่นอยู่<br>
  เป็นผู้อึดอัดเพราะความโศกถึงบุตร จึงได้กล่าวสัจวาจาว่า<br>
  [๓๘๒] ลูกสามนี้ได้เคยมีปกติประพฤติธรรมมาก่อน<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๘๓] ลูกสามนี้มีปกติประพฤติพรหมจรรย์มาก่อน<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๘๔] ลูกสามนี้ได้เคยมีปกติกล่าวคำสัตย์มาก่อน<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๘๕] ลูกสามนี้ได้เป็นผู้เลี้ยงมารดาและบิดา<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๘๖] ลูกสามนี้ได้เป็นผู้นอบน้อมต่อผู้ใหญ่ในตระกูล<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๘๗] ลูกสามนี้เป็นที่รักยิ่งกว่าชีวิตของเรา<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๘๘] บุญอย่างใดอย่างหนึ่งที่ลูกสามทำแล้วแก่เราและบิดาของเขา<br>
  ด้วยกุศลนั้นทั้งหมด ขอพิษของลูกสามจงเสื่อมหายไป<br>
  [๓๘๙] บิดาได้เห็นสามกุมารผู้เป็นบุตรล้มคลุกฝุ่นอยู่<br>
  เป็นผู้อึดอัดเพราะความโศกถึงบุตร จึงได้กล่าวสัจวาจาว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๔๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  [๓๙๐] ลูกสามนี้ได้เคยเป็นผู้มีปกติประพฤติธรรมมาก่อน<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๙๑] ลูกสามนี้มีปกติประพฤติพรหมจรรย์มาก่อน<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๙๒] ลูกสามนี้มีปกติกล่าวคำสัตย์มาก่อน<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๙๓] ลูกสามนี้ได้เป็นผู้เลี้ยงมารดาและบิดา<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๙๔] ลูกสามนี้ได้เป็นผู้นอบน้อมต่อผู้ใหญ่ในตระกูล<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๙๕] ลูกสามนี้เป็นที่รักยิ่งกว่าชีวิตของเรา<br>
  ด้วยสัจวาจานี้ ขอพิษของลูกสามจงเสื่อมหายไป<br>
  [๓๙๖] บุญอย่างใดอย่างหนึ่งที่ลูกสามทำแล้วแก่เราและมารดาของเขา<br>
  ด้วยกุศลนั้นทั้งหมด ขอพิษของลูกสามจงเสื่อมหายไป<br>
  [๓๙๗] นางเทพธิดาที่ภูเขาคันธมาทน์นั้นได้อันตรธานไป<br>
  ด้วยความอนุเคราะห์สามกุมาร จึงได้กล่าวสัจวาจานี้ว่า<br>
  [๓๙๘] เราอยู่ที่ภูเขาคันธมาทน์มานาน<br>
  ไม่มีคนอื่น จะเป็นใครก็ตาม<br>
  เป็นที่รักของเรายิ่งกว่าสามกุมาร<br>
  ด้วยสัจวาจานี้ ขอพิษของสามกุมารจงเสื่อมหายไป<br>
  [๓๙๙] ต้นไม้ทั้งหมดที่ภูเขาคันธมาทน์ล้วนแต่เป็นไม้หอม<br>
  ด้วยสัจวาจานี้ ขอพิษของสามกุมารจงเสื่อมหายไป<br>
  [๔๐๐] เมื่อดาบสทั้ง ๒ กำลังบ่นพร่ำรำพันอย่างน่าสงสารเป็นอันมาก<br>
  สามกุมารผู้ยังเป็นหนุ่มแน่นมีรูปสง่างาม ก็ได้ลุกขึ้นทันที<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๔๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  (ลำดับนั้น สุวรรณสามโพธิสัตว์ได้กล่าวกับท่านเหล่านั้นว่า)<br>
  [๔๐๑] ข้าพเจ้าเป็นผู้ชื่อว่าสาม<br>
  ขอความสุขความเจริญจงมีแก่ท่านทั้งหลาย<br>
  ข้าพเจ้าลุกขึ้นได้แล้วโดยความสวัสดี<br>
  ขอท่านทั้งหลายจงอย่าคร่ำครวญไปนักเลย<br>
  จงพูดกับข้าพเจ้าด้วยเสียงอันไพเราะเถิด<br>
  (ลำดับนั้น สุวรรณสามโพธิสัตว์เห็นพระราชา จึงกราบทูลว่า)<br>
  [๔๐๒] ข้าแต่มหาราช พระองค์ได้เสด็จมาดีแล้ว มิได้เสด็จมาร้าย<br>
  พระองค์ผู้เป็นใหญ่เสด็จมาถึงแล้ว<br>
  ขอจงทรงทราบสิ่งที่มีอยู่ในที่นี้เถิด<br>
  [๔๐๓] ข้าแต่พระราชา ขอเชิญเลือกเสวยผลมะพลับ<br>
  ผลมะซาง และผลหมากเม่า<br>
  ซึ่งเป็นผลไม้เล็กน้อยแต่ผลที่ดี ๆ เถิด<br>
  [๔๐๔] น้ำใสเย็นข้าพระองค์ตักมาจากซอกเขาก็มีอยู่<br>
  จงโปรดเสวยจากนั้นเถิด พระเจ้าข้า<br>
  ถ้าพระองค์ทรงพระประสงค์<br>
  (พระเจ้าปิลยักษ์ทรงเห็นความอัศจรรย์นั้นแล้ว จึงตรัสว่า)<br>
  [๔๐๕] เรางุนงงไปหมด หลงไปทั่วทุกทิศ<br>
  เราได้เห็นสามตายไปแล้ว<br>
  ท่านสาม ทำไมหนอ ท่านจึงกลับฟื้นชีวิตคืนมาได้<br>
  (สุวรรณสามโพธิสัตว์ทูลว่า)<br>
  [๔๐๖] ข้าแต่มหาราช บุรุษผู้มีชีวิตอยู่<br>
  แต่มีเวทนามาก ปราศจากความรู้สึก๑<br>
  แม้ยังมีชีวิตอยู่ ชาวโลกก็เข้าใจว่า ตายแล้ว<br><br>เชิงอรรถ :<br>
  ๑ ปราศจากความรู้สึก หมายถึงวาระจิตที่หยั่งลงสู่ภวังค์ (ความอยู่โดยไม่รู้สึกตัว,
  สลบ) (ขุ.ชา.อ. ๙/๔๐๖/๑๔๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๔๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  [๔๐๗] ข้าแต่มหาราช บุรุษผู้มีชีวิตอยู่<br>
  แต่มีเวทนามาก ถึงความดับสนิท<br>
  แม้ยังมีชีวิตอยู่ ชาวโลกก็เข้าใจว่า ตายแล้ว<br>
  (สุวรรณสามโพธิสัตว์แสดงธรรมแก่พระเจ้าปิลยักษ์ว่า)<br>
  [๔๐๘] บุคคลใดเลี้ยงดูมารดาและบิดาโดยธรรม<br>
  แม้เทวดาก็เยียวยารักษาบุคคลผู้เลี้ยงดูมารดาและบิดานั้น<br>
  [๔๐๙] บุคคลใดเลี้ยงดูมารดาและบิดาโดยธรรม<br>
  แม้นักปราชญ์ทั้งหลายย่อมสรรเสริญบุคคลนั้นในโลกนี้<br>
  บุคคลนั้นละโลกนี้ไปแล้วย่อมบันเทิงในสวรรค์<br>
  (พระเจ้าปิลยักษ์ได้สดับดังนั้น ทรงประคองอัญชลี ขอร้องอยู่ว่า)<br>
  [๔๑๐] เรายิ่งงุนงงหนักขึ้น หลงไปทั่วทุกทิศ<br>
  ท่านสาม เราขอถึงท่านว่าเป็นที่พึ่ง<br>
  และท่านก็จงเป็นที่พึ่งของเรา<br>
  (สุวรรณสามโพธิสัตว์กล่าวทศพิธราชธรรมถวายว่า)<br>
  [๔๑๑] ข้าแต่มหาราชผู้เป็นกษัตริย์<br>
  ขอพระองค์จงทรงประพฤติธรรมในพระมารดาและพระบิดาเถิด<br>
  ครั้นพระองค์ทรงประพฤติธรรมในโลกนี้แล้ว<br>
  จักเสด็จไปสู่สวรรค์ พระเจ้าข้า<br>
  [๔๑๒] ข้าแต่มหาราชผู้เป็นกษัตริย์<br>
  ขอพระองค์จงทรงประพฤติธรรมในพระโอรสและพระมเหสีเถิด<br>
  ครั้นพระองค์ทรงประพฤติธรรมในโลกนี้แล้ว<br>
  จักเสด็จไปสู่สวรรค์ พระเจ้าข้า<br>
  [๔๑๓] ข้าแต่มหาราชผู้เป็นกษัตริย์<br>
  ขอพระองค์จงทรงประพฤติธรรมในมิตรและอำมาตย์เถิด<br>
  ครั้นพระองค์ทรงประพฤติธรรมในโลกนี้แล้ว<br>
  จักเสด็จไปสู่สวรรค์ พระเจ้าข้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๔๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๓.สุวัณณสามชาดก (๕๔๐)<br>
  [๔๑๔] ข้าแต่มหาราช<br>
  ขอพระองค์จงทรงประพฤติธรรมในพาหนะและพลนิกายเถิด<br>
  ครั้นพระองค์ทรงประพฤติธรรมในโลกนี้แล้ว<br>
  จักเสด็จไปสู่สวรรค์ พระเจ้าข้า<br>
  [๔๑๕] ข้าแต่มหาราช<br>
  ขอพระองค์จงทรงประพฤติธรรมในชาวบ้านและชาวนิคมเถิด<br>
  ครั้นพระองค์ทรงประพฤติธรรมในโลกนี้แล้ว<br>
  จักเสด็จไปสู่สวรรค์ พระเจ้าข้า<br>
  [๔๑๖] ข้าแต่มหาราช<br>
  ขอพระองค์จงทรงประพฤติธรรมในชาวแคว้นและชาวชนบทเถิด<br>
  ครั้นพระองค์ทรงประพฤติธรรมในโลกนี้แล้ว<br>
  จักเสด็จไปสู่สวรรค์ พระเจ้าข้า<br>
  [๔๑๗] ข้าแต่มหาราช<br>
  ขอพระองค์จงทรงประพฤติธรรมในสมณะและพราหมณ์เถิด<br>
  ครั้นพระองค์ทรงประพฤติธรรมในโลกนี้แล้ว<br>
  จักเสด็จไปสู่สวรรค์ พระเจ้าข้า<br>
  [๔๑๘] ข้าแต่มหาราช<br>
  ขอพระองค์จงทรงประพฤติธรรมในฝูงเนื้อและฝูงนกเถิด<br>
  ครั้นพระองค์ทรงประพฤติธรรมในโลกนี้แล้ว<br>
  จักเสด็จไปสู่สวรรค์ พระเจ้าข้า<br>
  [๔๑๙] ข้าแต่มหาราช ขอพระองค์จงทรงประพฤติธรรมเถิด<br>
  ธรรมที่พระองค์ทรงประพฤติแล้วย่อมนำสุขมาให้<br>
  ครั้นพระองค์ทรงประพฤติธรรมในโลกนี้แล้ว<br>
  จักเสด็จไปสู่สวรรค์ พระเจ้าข้า<br>
  [๔๒๐] ข้าแต่มหาราช ขอพระองค์จงทรงประพฤติธรรมเถิด<br>
  พระอินทร์ เทวดา พร้อมทั้งพรหมเข้าถึงทิพยสถานได้<br>
  เพราะธรรมที่ประพฤติดีแล้ว ขอพระองค์อย่าทรงประมาทธรรมเลย<br>
  สุวัณณสามชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๔๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  ๔. เนมิราชชาดก๑ (๕๔๑)<br>
  ว่าด้วยพระเจ้าเนมิทรงบำเพ็ญอธิษฐานบารมี<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๔๒๑] น่าอัศจรรย์หนอ<br>
  การที่พระเจ้าเนมิผู้เป็นบัณฑิตมีพระประสงค์ด้วยกุศล<br>
  ทรงเกิดขึ้นในคราวที่บุคคลผู้มีปัญญาทั้งหลายเกิดขึ้นในโลก<br>
  [๔๒๒] พระเจ้าเนมิผู้ทรงทรมานอริราชศัตรู<br>
  ของชาวแคว้นวิเทหะทั้งปวงได้บริจาคแล้ว<br>
  เมื่อพระองค์ทรงบริจาคทานอยู่นั้น<br>
  ก็เกิดพระดำริขึ้นว่า ทานก็ดี พรหมจรรย์ก็ดี<br>
  อย่างไหนเล่าจะมีผลมาก<br>
  [๔๒๓] ท้าวมฆวานเทพกุญชรสหัสสเนตร<br>
  ทรงทราบพระดำริของพระเจ้าเนมิแล้ว ปรากฏพระองค์<br>
  ทรงกำจัดความมืดด้วยพระรัศมีแล้ว<br>
  [๔๒๔] พระเจ้าเนมิจอมมนุษย์ทรงมีพระโลมชาติชูชัน<br>
  ได้ตรัสถามท้าววาสวะว่า ท่านเป็นเทวดา เป็นคนธรรพ์<br>
  หรือเป็นท้าวสักกะผู้บำเพ็ญทานในภพก่อนกันแน่<br>
  [๔๒๕] รัศมีเช่นนั้นข้าพเจ้าไม่เคยได้เห็น<br>
  หรือไม่เคยได้ยินมาเลย<br>
  แน่ะท่านผู้เจริญ ขอท่านจงบอกข้าพเจ้า<br>
  ข้าพเจ้าจะรู้จักท่านได้อย่างไร<br><br>เชิงอรรถ :<br>
  ๑ เนมิราชชาดก เป็นเรื่องที่พระบรมศาสดาเมื่อเสด็จเข้าไปอาศัยเมืองมิถิลา ประทับอยู่
  ณ สวนมะม่วง<br>
  ของพระราชามฆเทพ ทรงปรารภการกระทำการแย้มสรวลให้ปรากฏ ตรัสเรื่องเนมิราชชาดกนี้
  เริ่มต้น<br>
  ด้วยคำว่า น่าอัศจรรย์หนอ...ในโลก ดังนี้ (ขุ.ชา.อ. ๙/๑๕๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๔๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๒๖] ท้าววาสวะทรงทราบว่าพระเจ้าเนมิมีพระโลมชาติชูชัน<br>
  ได้ตรัสตอบว่า หม่อมฉันเป็นท้าวสักกะจอมเทพ<br>
  มาในสำนักของพระองค์ พระองค์ผู้เป็นจอมมนุษย์<br>
  พระองค์อย่าทรงมีพระโลมชาติชูชัน<br>
  เชิญตรัสถามปัญหาที่พระองค์ทรงพระประสงค์เถิด<br>
  [๔๒๗] พระเจ้าเนมินั้นเมื่อท้าวเธอทรงถวายโอกาส<br>
  จึงได้ตรัสกับท้าววาสวะว่า ข้าแต่มหาราชผู้เป็นใหญ่แห่งภูตทั้งปวง<br>
  ข้าพเจ้าขอถามพระองค์ ทานก็ดี พรหมจรรย์ก็ดี<br>
  อย่างไหนมีผลมากกว่ากันเล่า<br>
  [๔๒๘] ท้าววาสวะถูกพระเจ้าเนมิผู้เป็นเทพแห่งนรชนตรัสถามแล้ว<br>
  เมื่อจะตรัสตอบพระเจ้าเนมิ<br>
  ท้าวเธอทรงทราบวิบากแห่งพรหมจรรย์อยู่<br>
  จึงได้ตรัสบอกแก่พระเจ้าเนมิผู้ไม่ทรงทราบว่า<br>
  [๔๒๙] บุคคลย่อมเกิดในตระกูลกษัตริย์ได้ด้วยพรหมจรรย์ชั้นต่ำ<br>
  เข้าถึงความเป็นเทวดาได้ด้วยพรหมจรรย์ชั้นกลาง<br>
  ย่อมบริสุทธิ์ได้ด้วยพรหมจรรย์ชั้นสูง<br>
  [๔๓๐] เพราะพรหมจรรย์เหล่านี้มิใช่จะหาได้ง่าย ๆ<br>
  ด้วยการประกอบพิธีวิงวอนขอร้องอะไร ๆ<br>
  บุคคลผู้ที่เกิดในหมู่พรหมได้ต้องออกบวชบำเพ็ญตบะ<br>
  (ท้าวสักกเทวราชเมื่อจะทรงแสดงเรื่องที่พระราชาทั้งหลายในอดีต ผู้บริจาค<br>
  มหาทานแล้วไม่สามารถพ้นไปจากกามาวจรภพได้ จึงได้ตรัสว่า)<br>
  <br>
  [๔๓๑]  ๑. พระเจ้าทุทีปะ  ๒. พระเจ้าสาคระ<br>
    ๓. พระเจ้าเสละ ๔. พระเจ้ามุจลินท์<br>
    ๕. พระเจ้าภคีรสะ ๖. พระเจ้าอุสินนะ<br>
    ๗. พระเจ้าอัตถกะ ๘. พระเจ้าปุถุทธนะ<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๔๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๓๒] พระราชาเหล่านั้น พระราชามหากษัตริย์เหล่าอื่น<br>
  และพวกพราหมณ์เป็นอันมาก<br>
  ต่างก็บูชายัญเป็นอันมากแล้วก็ยังไม่ล่วงพ้นภพแห่งเปรตได้<br>
  ชนเหล่าใดไม่มีเพื่อน อยู่คนเดียว<br>
  ไม่ยินดีกับใคร ย่อมไม่ได้ปีติอันเกิดแต่วิเวก<br>
  ชนเหล่านั้นถึงจะมีสมบัติเสมอกับทิพยสมบัติของพระอินทร์ก็จริง<br>
  ถึงอย่างนั้น ชนเหล่านั้นแลยังชื่อว่า ผู้ตกยาก<br>
  เพราะมีความสุขเนื่องด้วยผู้อื่น<br>
  (ท้าวสักกเทวราชเมื่อจะทรงแสดงเหล่าดาบสผู้ล่วงภพแห่งเปรตได้แล้วบังเกิด<br>
  ในพรหมโลกด้วยการประพฤติพรหมจรรย์ จึงตรัสว่า)<br>
  [๔๓๓] ฤๅษีทั้ง ๗ เหล่านี้ คือ<br>
  ๑. ยานหนฤๅษี ๒. โสมยาคฤๅษี ๓. มโนชวฤๅษี<br>
  [๔๓๔] ๔. สมุททฤๅษี ๕. มาฆฤๅษี<br>
  ๖. ภรตฤๅษี ๗. กาลปุรักขิตฤๅษี<br>
  กับฤๅษีอีก ๔ ตน คือ<br>
  ๑. อังคีรสฤๅษี ๒. กัสสปฤๅษี<br>
  ๓. กีสวัจฉฤๅษี ๔. อกัตติฤๅษี<br>
  ออกบวชบำเพ็ญตบะ ล่วงพ้นกามาวจรภพได้แน่นอน<br>
  (ท้าวสักกเทวราชเมื่อจะทรงเล่าเรื่องที่ตนเคยเห็นมา จึงตรัสว่า)<br>
  [๔๓๕] แม่น้ำที่ชื่อสีทามีอยู่ทางทิศเหนือ<br>
  เป็นแม่น้ำลึก ข้ามได้ยาก<br>
  ภูเขาทองมีสีดังไฟไหม้ต้นอ้อ โชติช่วงอยู่ทุกเมื่อ<br>
  [๔๓๖] ที่ฝั่งแม่น้ำนั้น มีต้นกฤษณาขึ้นงอกงาม<br>
  มีภูเขาซึ่งมีป่าไม้ขึ้นงอกงาม<br>
  ที่ภูมิภาคอันน่ารื่นรมย์อย่างนี้นั้น<br>
  มีฤๅษีรุ่นเก่าประมาณหมื่นตนอาศัยอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๔๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๓๗] หม่อมฉันเป็นผู้ประเสริฐ<br>
  เพราะทาน ความสำรวม และความฝึก<br>
  หม่อมฉันได้อุปัฏฐากดาบสเห็นปานนี้<br>
  ที่บำเพ็ญวัตรซึ่งไม่มีวัตรอื่นยิ่งกว่า<br>
  ละคณะไปอยู่ผู้เดียวมีจิตเป็นสมาธิ<br>
  [๔๓๘] หม่อมฉันจักนอบน้อมนรชนผู้มีชาติและไม่มีชาติ<br>
  ผู้ปฏิบัติตรงตลอดกาลเป็นนิตย์<br>
  เพราะเหล่าสัตว์เป็นผู้มีกรรมเป็นเผ่าพันธุ์<br>
  [๔๓๙] ฉะนั้น วรรณะทั้งปวงที่ไม่ตั้งอยู่ในธรรม<br>
  ย่อมตกนรกเบื้องต่ำ วรรณะทั้งปวงย่อมบริสุทธิ์ได้<br>
  เพราะประพฤติธรรมสูงสุด<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๔๔๐] ท้าวมฆวานสุชัมบดีเทวราชครั้นตรัสพระดำรัสนี้แล้ว<br>
  จึงทรงสั่งสอนพระเจ้าเนมิผู้ครองแคว้นวิเทหะแล้ว<br>
  ได้เสด็จจากไปสู่หมู่เทพชาวสวรรค์<br>
  (ท้าวสักกเทวราชครั้นตรัสอย่างนั้นแล้ว จึงตรัสเหตุนั้นอีกว่า)<br>
  [๔๔๑] ท่านผู้เจริญทั้งหลาย ขอท่านทั้งหลาย<br>
  ผู้มาประชุมกัน ณ ที่นี้ประมาณเท่าใด<br>
  จงตั้งใจฟังคุณเป็นอันมากทั้งสูงและต่ำนี้<br>
  ของเหล่ามนุษย์ผู้ตั้งอยู่ในธรรม<br>
  [๔๔๒] เหมือนพระเจ้าเนมินี้ผู้เป็นบัณฑิตมีพระประสงค์กุศล<br>
  เป็นพระราชาผู้ทรงปราบอริราชศัตรูได้<br>
  ได้ทรงให้ทานแก่ชาวแคว้นวิเทหะทั้งปวง<br>
  [๔๔๓] เมื่อพระองค์ทรงบริจาคทานนั้นอยู่<br>
  ก็ได้เกิดพระดำริขึ้นว่า ทานก็ดี พรหมจรรย์ก็ดี<br>
  อย่างไหนเล่าจะมีผลมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๔๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  (มหาชนร่าเริงยินดี จึงกล่าวว่า)<br>
  [๔๔๔] ความขนพองสยองเกล้าที่ไม่เคยมีมาแล้วหนอ<br>
  ได้เกิดขึ้นแล้วในโลก<br>
  รถทิพย์ได้ปรากฏแก่พระเจ้าวิเทหะผู้ทรงยศ<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๔๔๕] มาตลีเทพบุตรผู้เป็นเทพสารถีมีฤทธิ์มาก<br>
  ได้เชื้อเชิญพระเจ้าวิเทหะผู้ครองกรุงมิถิลาว่า<br>
  [๔๔๖] ข้าแต่พระราชาผู้ประเสริฐเป็นใหญ่ในทิศ<br>
  ขอเชิญเสด็จขึ้นรถพระที่นั่งนี้เถิด<br>
  เทพชั้นดาวดึงส์พร้อมด้วยพระอินทร์ประสงค์จะเฝ้าพระองค์<br>
  เพราะเทพเหล่านั้นกำลังระลึกถึง<br>
  นั่งกล่าวสรรเสริญคุณของพระองค์อยู่ ณ สุธรรมสภา<br>
  [๔๔๗] ลำดับนั้น พระเจ้าวิเทหะผู้ครองกรุงมิถิลา<br>
  ผู้ทรงธรรม ด่วนรีบเสด็จลุกขึ้นจากพระราชอาสน์<br>
  บ่ายพระพักตร์ขึ้นสู่รถพระที่นั่ง<br>
  [๔๔๘] มาตลีเทพบุตรได้ทูลถามพระเจ้าเนมิผู้เสด็จขึ้นรถทิพย์แล้วว่า<br>
  ข้าแต่พระราชาผู้ทรงพระคุณอันประเสริฐเป็นใหญ่ในทิศ<br>
  ข้าพระองค์จะนำพระองค์ไปทางไหน<br>
  คือ ทางที่คนทำบาปหรือทำบุญไว้<br>
  (ลำดับนั้น พระเจ้าเนมิจึงตรัสกับมาตลีเทพสารถีนั้นว่า)<br>
  [๔๔๙] มาตลีเทพสารถี ขอให้ท่านจงนำเราไปทั้ง ๒ ทางนั่นแหละ<br>
  คือ ทางที่คนทำบาปและทางที่คนทำบุญไว้<br>
  (ต่อจากนั้น มาตลีเทพสารถีทูลถามว่า)<br>
  [๔๕๐] ข้าแต่พระราชาผู้ทรงพระคุณอันประเสริฐเป็นใหญ่ในทิศ<br>
  ข้าพระองค์จะนำเสด็จพระองค์ไปทางไหนก่อน<br>
  คือ ทางที่คนทำบาปหรือทางที่คนทำบุญไว้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๕๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  (พระเจ้าเนมิตรัสว่า)<br>
  [๔๕๑] เราจะดูนรกซึ่งเป็นที่อยู่ของเหล่านรชนที่มีกรรมเป็นบาป<br>
  สถานที่อยู่ของเหล่านรชนที่มีกรรมหยาบช้า<br>
  และคติของเหล่านรชนผู้ทุศีลก่อน<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๔๕๒] มาตลีเทพสารถีฟังพระดำรัสของพระราชาแล้ว<br>
  จึงแสดงแม่น้ำที่ชื่อเวตตรณี๑ ที่ข้ามได้ยาก<br>
  ประกอบด้วยน้ำด่างที่ร้อนเดือดพล่าน<br>
  เปรียบด้วยเปลวเพลิง<br>
  [๔๕๓] พระเจ้าเนมิทอดพระเนตรสัตว์ผู้ตกอยู่ในแม่น้ำเวตตรณี<br>
  ที่ข้ามได้ยาก จึงได้ตรัสถามมาตลีเทพสารถีว่า<br>
  มาตลีเทพสารถี ความกลัวย่อมเกิดแก่เรา<br>
  เพราะได้เห็นสัตว์นรกเหล่านี้ผู้ตกอยู่ในแม่น้ำเวตตรณี<br>
  เราขอถามท่าน สัตว์เหล่านี้ได้ทำบาปกรรมอะไรหนอ<br>
  จึงตกลงสู่แม่น้ำเวตตรณี<br>
  [๔๕๔] มาตลีเทพสารถีถูกพระเจ้าเนมิตรัสถามแล้ว<br>
  จึงได้ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๕๕] ชนเหล่าใดในมนุษยโลก ผู้มีกำลัง มีกรรมอันเป็นบาป<br>
  ย่อมเบียดเบียน ด่าว่าผู้อื่นซึ่งมีกำลังน้อย<br>
  ชนเหล่านั้นผู้มีกรรมหยาบช้า<br>
  ทำบาปแล้วย่อมตกลงสู่แม่น้ำเวตตรณี<br><br>เชิงอรรถ :<br>
  ๑ แม่น้ำชื่อเวตตรณี เป็นแม่น้ำที่ตั้งขึ้นตามฤดูซึ่งมีกรรมเป็นเหตุ เหล่านายนิรยบาลในนรกนั้นถืออาวุธ<br>
  มีดาบ หอก หอกซัด ฉมวก และพลองเป็นต้นที่ลุกเป็นไฟ เข้าประหาร ทิ่มแทง ทุบตีสัตว์นรกทั้งหลาย<br>
  (ขุ.ชา.อ. ๙/๔๕๒/๑๖๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๕๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๕๖] ฝูงสุนัขดำ ฝูงสุนัขด่าง ฝูงแร้ง ฝูงกาปากเหล็กที่น่ากลัว<br>
  รุมกัดจิกกินสัตว์นรก ความกลัวย่อมเกิดแก่เรา<br>
  เพราะได้เห็นฝูงสัตว์รุมกัดจิกกินสัตว์นรก<br>
  ท่านมาตลีเทพสารถี เราขอถามท่าน<br>
  สัตว์เหล่านี้ได้ทำบาปกรรมอะไรไว้หนอ<br>
  จึงถูกฝูงกาปากเหล็กรุมกัดจิกกิน<br>
  [๔๕๗] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๕๘] ชนเหล่าใดเหล่าหนึ่งเป็นคนตระหนี่เหนียวแน่น<br>
  มีธรรมลามก บริภาษ เบียดเบียน ด่าว่าสมณะและพราหมณ์<br>
  ชนเหล่านั้นผู้มีกรรมหยาบช้า ทำบาปแล้ว<br>
  จึงถูกฝูงกาปากเหล็กรุมกัดจิกกิน<br>
  (พระเจ้าเนมิทรงเห็นสัตว์นรกเหล่านั้น ทรงสะดุ้งกลัว ตรัสถามมาตลี-<br>
  เทพสารถีว่า)<br>
  [๔๕๙] สัตว์นรกเหล่านี้มีร่างกายลุกโชน<br>
  เดินเหยียบแผ่นดินเหล็กที่ลุกโชน<br>
  นายนิรยบาลทั้งหลายโบยตีด้วยกระบองเหล็กอันร้อน<br>
  ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นสัตว์นรกเหล่านี้ที่ถูกโบยตีด้วยกระบองเหล็ก<br>
  เราขอถามท่าน สัตว์เหล่านี้ได้ทำบาปกรรมอะไรไว้หนอ<br>
  จึงถูกทุบตีด้วยกระบองเหล็กนอนอยู่<br>
  [๔๖๐] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๕๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๖๑] ชนเหล่าใดในมนุษยโลกเป็นผู้มีธรรมอันชั่วช้า<br>
  เบียดเบียน ด่าว่าชายหญิงผู้ไม่มีธรรมอันชั่วช้า<br>
  ชนเหล่านั้นผู้มีธรรมอันชั่วช้า มีกรรมหยาบช้า<br>
  ทำบาปแล้ว จึงถูกทุบตีด้วยกระบองเหล็กนอนอยู่<br>
  (พระเจ้าเนมิทอดพระเนตรเห็นดังนั้น จึงตรัสถามว่า)<br>
  [๔๖๒] สัตว์นรกอีกพวกหนึ่งตกหลุมถ่านเพลิง<br>
  ถูกไฟไหม้ทั่วร่างกาย ร้องครวญครางอยู่<br>
  ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นสัตว์นรกเหล่านี้ถูกไฟไหม้ทั่วร่างกาย<br>
  เราขอถามท่าน สัตว์เหล่านี้ได้ทำบาปกรรมอะไรไว้หนอ<br>
  จึงตกหลุมถ่านเพลิงอยู่<br>
  [๔๖๓] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๖๔] ชนเหล่าใดเหล่าหนึ่งอ้างพยานโกงลบหนี้<br>
  เพราะเหตุแห่งทรัพย์ของประชุมชน<br>
  ข้าแต่พระองค์ผู้เป็นจอมแห่งชน<br>
  ชนเหล่านั้นครั้นทำทรัพย์ของหมู่ชนให้สิ้นไปแล้ว<br>
  มีกรรมอันหยาบช้า ทำบาปแล้วตกอยู่ในหลุมถ่านเพลิง<br>
  (พระเจ้าเนมิทรงเห็นเหตุนั้นแล้ว จึงตรัสถามว่า)<br>
  [๔๖๕] โลหกุมภีใหญ่มีไฟลุกโพลงโชติช่วงปรากฏอยู่<br>
  ความกลัวย่อมเกิดแก่เรา เพราะได้เห็นโลหกุมภีนั้น<br>
  ท่านมาตลีเทพสารถี เราขอถามท่าน<br>
  สัตว์นรกเหล่านี้ได้ทำบาปกรรมอะไรไว้หนอ<br>
  จึงต้องดิ่งหัวตกลงไปสู่โลหกุมภี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๕๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๖๖] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๖๗] ชนเหล่าใดสุดแสนจะชั่ว เบียดเบียน<br>
  อาฆาตสมณะและพราหมณ์ผู้มีศีล<br>
  ชนเหล่านั้นผู้มีกรรมหยาบช้า ทำบาปแล้ว<br>
  จึงดิ่งหัวตกลงไปสู่โลหกุมภี<br>
  (พระเจ้าเนมิทรงเห็นเหตุนั้นแล้ว จึงตรัสถามว่า)<br>
  [๔๖๘] นายนิรยบาลย่อมตัดคอหรือผูกคอสัตว์นรก<br>
  ฉุดลากโยนลงไปในน้ำร้อน<br>
  ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นความเป็นไปของสัตว์นรกเหล่านี้<br>
  เราขอถามท่าน สัตว์นรกเหล่านี้ได้ทำบาปกรรมอะไรไว้หนอ<br>
  จึงถูกตัดศีรษะนอนอยู่<br>
  [๔๖๙] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๗๐] ชนเหล่าใดในมนุษยโลกสุดแสนจะชั่ว จับนกมาฆ่า<br>
  ข้าแต่พระองค์ผู้เป็นจอมชน ชนเหล่านั้นครั้นฆ่านกแล้ว<br>
  มีกรรมหยาบช้าทำบาปแล้ว จึงถูกตัดศีรษะนอนอยู่<br>
  (พระเจ้าเนมิทรงเห็นเหตุนั้นแล้ว จึงตรัสถามว่า)<br>
  [๔๗๑] แม่น้ำนี้มีน้ำมาก มีฝั่งไม่ลึก<br>
  มีท่าน้ำงดงาม ไหลอยู่เสมอ <br>
  สัตว์นรกถูกความร้อนแผดเผาแล้วจะดื่มน้ำ<br>
  น้ำที่สัตว์นรกเหล่านั้นดื่มแล้วก็กลายเป็นแกลบไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๕๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๗๒] ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นความเป็นไปของสัตว์นรกเหล่านี้<br>
  เราขอถามท่าน สัตว์นรกเหล่านี้ได้ทำบาปกรรมอะไรไว้หนอ<br>
  น้ำที่สัตว์นรกเหล่านั้นดื่มแล้วจึงกลายเป็นแกลบไป<br>
  [๔๗๓] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๗๔] สัตว์นรกเหล่าใดมีการงานไม่บริสุทธิ์<br>
  เอาข้าวลีบปนข้าวเปลือกล้วน ๆ ขายให้แก่ผู้ซื้อ<br>
  น้ำที่สัตว์นรกผู้ถูกความร้อนแผดเผากระหายเหล่านั้นดื่มแล้ว<br>
  ก็กลายเป็นแกลบไป<br>
  (พระเจ้าเนมิทรงเห็นเหตุนั้นแล้ว จึงตรัสถามว่า)<br>
  [๔๗๕] นายนิรยบาลใช้ลูกศร หอก และโตมร<br>
  แทงสีข้างทั้ง ๒ ของเหล่าสัตว์นรกผู้คร่ำครวญอยู่<br>
  ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นความเป็นไปของสัตว์นรกเหล่านี้<br>
  เราขอถามท่าน สัตว์นรกเหล่านี้ได้ทำบาปกรรมอะไรไว้หนอ<br>
  จึงถูกแทงด้วยหอกนอนอยู่<br>
  [๔๗๖] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๗๗] ชนเหล่าใดในมนุษยโลกมีการงานไม่ดี<br>
  ลักทรัพย์ของผู้อื่น คือ ข้าวเปลือก ทรัพย์ เงิน ทอง<br>
  แพะ แกะ ปศุสัตว์ และกระบือ มาเลี้ยงชีวิต<br>
  ชนเหล่านั้นมีกรรมหยาบช้า ทำบาปแล้ว<br>
  จึงถูกแทงด้วยหอกนอนอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๕๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  (พระเจ้าเนมิตรัสถามมาตลีเทพสารถีว่า)<br>
  [๔๗๘] เพราะเหตุไร สัตว์นรกเหล่านี้จึงถูกนายนิรยบาลล่ามคอไว้<br>
  สัตว์นรกอีกพวกหนึ่งถูกนายนิรยบาลหั่นแล้วสับนอนอยู่<br>
  ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นความเป็นไปของสัตว์นรกเหล่านี้<br>
  เราขอถามท่าน สัตว์นรกเหล่านี้ได้ทำบาปกรรมอะไรไว้หนอ<br>
  จึงถูกสับนอนอยู่<br>
  [๔๗๙] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๘๐] สัตว์นรกเหล่านี้เคยเป็นผู้ฆ่าแพะ ฆ่าสุกร ฆ่าปลา<br>
  ครั้นฆ่าปศุสัตว์ คือ กระบือ แพะ<br>
  และแกะแล้วจึงวางบนเขียงเพื่อขายเลี้ยงชีพ<br>
  สัตว์นรกเหล่านั้นทำบาปแล้วจึงต้องถูกสับเป็นชิ้น ๆ กองอยู่<br>
  (พระเจ้าเนมิตรัสถามมาตลีเทพสารถีว่า)<br>
  [๔๘๑] ห้วงน้ำนี้เต็มไปด้วยอุจจาระและปัสสาวะ<br>
  ไม่สะอาด บูดเน่า มีกลิ่นเหม็นฟุ้งไป<br>
  สัตว์นรกถูกความหิวครอบงำ<br>
  ย่อมกินอุจจาระและปัสสาวะนั้น<br>
  ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นความเป็นไปของสัตว์นรกเหล่านี้<br>
  เราขอถามท่าน สัตว์นรกเหล่านี้ได้ทำบาปกรรมอะไรไว้หนอ<br>
  จึงต้องมากินอุจจาระและปัสสาวะ<br>
  [๔๘๒] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๕๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๘๓] สัตว์นรกเหล่านี้บางพวกมักก่อเหตุ เกรี้ยวกราด<br>
  รังแกมิตรสหาย ตั้งมั่นในการเบียดเบียนผู้อื่นทุกเมื่อ<br>
  สัตว์นรกเหล่านั้นมีกรรมหยาบช้า<br>
  เป็นพาล ประทุษร้ายมิตร ทำบาปแล้ว<br>
  จึงกินปัสสาวะและอุจจาระ<br>
  (พระเจ้าเนมิทรงเห็นเหตุนั้นแล้ว จึงตรัสถามว่า)<br>
  [๔๘๔] ห้วงน้ำนี้เต็มไปด้วยเลือดและหนอง<br>
  ไม่สะอาด บูดเน่า มีกลิ่นเหม็นฟุ้งไป<br>
  สัตว์นรกทั้งหลายถูกความร้อนแผดเผา<br>
  เกิดความกระหาย จึงดื่มเลือดและหนอง<br>
  ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นความเป็นไปของสัตว์นรกเหล่านี้<br>
  เราขอถามท่าน สัตว์นรกเหล่านี้ได้ทำบาปกรรมอะไรไว้หนอ<br>
  จึงกินเลือดและหนอง<br>
  [๔๘๕] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๘๖] ชนเหล่าใดในมนุษยโลกฆ่ามารดาบิดา<br>
  หรือพระอรหันต์ ชื่อว่าเป็นปาราชิก (ผู้พ่ายแพ้)<br>
  ชนเหล่านั้นผู้มีกรรมอันหยาบช้า ทำบาปแล้ว<br>
  จึงกินเลือดและหนอง<br>
  (เมื่อมาตลีเทพสารถีแสดงเรื่องนั้นแล้ว พระเจ้าเนมิจึงตรัสถามว่า)<br>
  [๔๘๗] ท่านจงดูลิ้นของสัตว์นรกที่นายนิรยบาลเกี่ยวด้วยเบ็ด<br>
  และจงดูหนังที่นายนิรยบาลถลกด้วยขอเหล็ก<br>
  สัตว์นรกเหล่านี้ย่อมดิ้นรนเหมือนปลาถูกโยนขึ้นบนบก<br>
  ร้องไห้น้ำลายไหล เพราะเหตุไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๕๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๘๘] ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นความเป็นไปของสัตว์นรกเหล่านี้<br>
  เราขอถามท่าน สัตว์นรกเหล่านี้ได้ทำบาปกรรมอะไรไว้หนอ<br>
  จึงกลืนกินเบ็ดนอนอยู่<br>
  [๔๘๙] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๙๐] สัตว์นรกบางพวกเคยเป็นมนุษย์<br>
  มีตำแหน่งหน้าที่ให้ลดราคาซื้อลงจากราคาขาย<br>
  ทำการโกงด้วยตาชั่งโกง เพราะโลภในทรัพย์<br>
  ปกปิดการโกงไว้เหมือนคนเมื่อจะฆ่าปลาเอาเหยื่อปกปิดเบ็ดไว้<br>
  [๔๙๑] บุคคลผู้ทำการโกงถูกกรรมของตนหุ้มห่อไว้<br>
  ไม่มีการป้องกันได้เลย สัตว์นรกเหล่านั้นมีกรรมหยาบช้า<br>
  ทำบาปแล้ว จึงต้องกลืนกินเบ็ดนอนอยู่<br>
  (พระเจ้าเนมิตรัสถามมาตลีเทพสารถีว่า)<br>
  [๔๙๒] นางสัตว์นรกเหล่านี้มีร่างกายแตกเยิ้ม<br>
  น่าเกลียด เปรอะเปื้อน เกรอะกรังไปด้วยเลือดและหนอง<br>
  เหมือนพวกโคหัวขาดในที่ฆ่า<br>
  ยกแขนทั้ง ๒ ข้างขึ้นร้องคร่ำครวญอยู่<br>
  นางสัตว์นรกนั้นถูกฝังไว้ในแผ่นดินทุกเมื่อ<br>
  มีภูเขาไฟลุกโชติช่วงกลิ้งมาบดขยี้<br>
  [๔๙๓] ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นความเป็นไปของนางสัตว์นรกเหล่านี้<br>
  เราขอถามท่าน นางสัตว์นรกเหล่านี้<br>
  ได้ทำบาปกรรมอะไรไว้หนอ จึงถูกฝังไว้ในแผ่นดินทุกเมื่อ<br>
  มีภูเขาไฟลุกโชติช่วงกลิ้งมาบดขยี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๕๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๙๔] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๙๕] หญิงเหล่านั้นเป็นกุลธิดาในมนุษยโลกที่เป็นอยู่นี้<br>
  มีการงานไม่บริสุทธิ์ ประพฤติไม่สงบเสงี่ยม<br>
  ทำตัวเป็นนักเลง ทอดทิ้งสามีแล้วไปคบหาชายอื่น<br>
  เพราะเหตุแห่งความเริงรมย์และเล่นสนุก<br>
  หญิงเหล่านั้นทำจิตของตนให้เริงรมย์อยู่กับชายอื่น<br>
  ในมนุษยโลกแล้ว มีภูเขาไฟลุกโชติช่วงกลิ้งมาบดขยี้<br>
  (พระเจ้าเนมิตรัสถามมาตลีเทพสารถีว่า)<br>
  [๔๙๖] เพราะเหตุไร นายนิรยบาลอีกพวกหนึ่งนี้<br>
  จึงจับเท้าสัตว์นรกให้มีศีรษะห้อยลง โยนไปในนรก<br>
  ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นความเป็นไปของสัตว์นรกเหล่านี้<br>
  เราขอถามท่าน สัตว์นรกเหล่านี้ได้ทำบาปกรรมอะไรไว้หนอ<br>
  จึงถูกนายนิรยบาลจับศีรษะห้อยลง โยนไปในนรก<br>
  [๔๙๗] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๔๙๘] สัตว์นรกทั้งหลายเมื่อยังมีชีวิตอยู่ในมนุษยโลก<br>
  ต่างทำกรรมไว้ไม่ดี ล่วงละเมิดเหล่าภรรยาของชายอื่น<br>
  เช่นนั้นชื่อว่าเป็นผู้ลักของสำคัญที่สุด<br>
  จึงต้องถูกนายนิรยบาลจับศีรษะห้อยลง โยนไปในนรก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๕๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๔๙๙] สัตว์นรกเหล่านั้นเสวยทุกขเวทนาอยู่ในนรกนั้น<br>
  สิ้นปีเป็นอันมาก เพราะบุคคลผู้ทำบาปกรรมเป็นปกติ<br>
  ถูกกรรมของตนเชิดไว้ข้างหน้า ไม่มีการต้านทานได้เลย<br>
  สัตว์นรกเหล่านั้นมีกรรมอันหยาบช้า ทำบาปแล้ว<br>
  จึงต้องถูกนายนิรยบาลจับศีรษะห้อยลง โยนไปในนรก<br>
  (พระเจ้าเนมิตรัสถามว่า)<br>
  [๕๐๐] สัตว์นรกทั้งเล็กและใหญ่เหล่านี้<br>
  มีการประกอบเหตุการณ์ต่าง ๆ กัน<br>
  มีรูปร่างแสนจะน่ากลัว ปรากฏอยู่ในนรก<br>
  ท่านมาตลีเทพสารถี ความกลัวย่อมเกิดแก่เรา<br>
  เพราะได้เห็นความเป็นไปของสัตว์นรกเหล่านี้<br>
  เราขอถามท่าน สัตว์นรกเหล่านี้ได้ทำบาปกรรมอะไรไว้หนอ<br>
  จึงต้องมาเสวยทุกขเวทนาอันร้ายแรงแข็งกล้า<br>
  และเผ็ดร้อนเหลือประมาณอยู่<br>
  [๕๐๑] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำชั่วไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๐๒] เหล่าสัตว์นรกที่เมื่อมีชีวิตอยู่ในมนุษยโลก<br>
  เป็นผู้มีทิฏฐิสุดแสนชั่ว๑ หลงทำกรรมเพราะความชะล่าใจ<br>
  และชักชวนผู้อื่นในทิฏฐิเช่นนั้น มีทิฏฐิชั่ว<br>
  จึงต้องมาเสวยทุกขเวทนาอันแรงแข็งกล้า<br>
  และเผ็ดร้อนเหลือประมาณอยู่<br><br>เชิงอรรถ :<br>
  ๑ ทิฏฐิสุดแสนชั่ว หมายถึงมีบาปธรรมมากด้วยความเห็นผิดที่มีวัตถุ ๑๐ คือ การให้ทานไม่มีผล
  การบูชา<br>
  ไม่มีผล การบวงสรวงไม่มีผล การเสวยผลของกรรมดีกรรมชั่วไม่มี มารดาไม่มีคุณ บิดาไม่มีคุณ
  แม้สมณ-<br>
  พราหมณ์ทั้งหลายก็ไม่มี สัตว์ผู้เกิดผุดขึ้นไม่มี โลกนี้ไม่มี โลกหน้าไม่มี (ขุ.ชา.อ.
  ๙/๕๐๒/๑๘๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๖๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  (มาตลีเทพสารถีฟังพระดำรัสแล้ว จึงแสดงนรกมากมายในทิศทั้ง ๔ ว่า)<br>
  [๕๐๓] ข้าแต่มหาราช พระองค์ได้ทรงทราบสถานที่อยู่<br>
  ของเหล่าสัตว์ผู้มีกรรมชั่ว ของเหล่าสัตว์ผู้มีกรรมหยาบช้า<br>
  และคติของเหล่าสัตว์ผู้ทุศีลแล้ว<br>
  ข้าแต่พระราชาผู้แสวงหาคุณอันยิ่งใหญ่ บัดนี้<br>
  ขอเชิญพระองค์เสด็จขึ้นไปในสำนักของท้าวสักกเทวราชเถิด<br>
  (เทพมาตลีสารถีถูกพระเจ้าเนมิตรัสถามถึงเทพธิดา จึงกราบทูลพยากรณ์แด่<br>
  พระองค์ว่า)<br>
  [๕๐๔] วิมาน ๕ ยอดนี้ย่อมปรากฏนางเทพธิดาผู้มีอานุภาพมาก<br>
  ประดับด้วยอาภรณ์ทุกอย่างมีดอกไม้เป็นต้น<br>
  นั่งอยู่ในท่ามกลางที่ไสยาสน์<br>
  แสดงเทพฤทธิ์ได้ต่าง ๆ สถิตอยู่ในวิมานนี้<br>
  (พระเจ้าเนมิตรัสว่า)<br>
  [๕๐๕] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นพฤติการณ์ของนางเทพธิดาผู้สถิตอยู่ในวิมานนี้<br>
  เราขอถามท่าน นางเทพธิดานี้ได้ทำกรรมอะไรไว้หนอ<br>
  จึงได้ขึ้นสวรรค์บันเทิงอยู่ในวิมาน<br>
  [๕๐๖] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๐๗] บางทีพระองค์จะทรงเคยได้ยินว่า<br>
  ในมนุษยโลกมีนางทาสีเรือนทาสของพราหมณ์ชื่อว่า พีรณี<br>
  คราวหนึ่งนางทราบว่า แขกมาถึงแล้วตามกาล<br>
  ก็ชื่นชม ยินดีเหมือนมารดาชื่นชมบุตรของตน<br>
  นางมีการสำรวมและการบริจาค บันเทิงอยู่ในวิมาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๖๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  (มาตลีเทพสารถีถูกพระเจ้าเนมิตรัสถามถึงกุศลกรรมที่โสณทินนเทพบุตรทำแล้ว<br>
  จึงทูลตอบแด่พระองค์ว่า)<br>
  [๕๐๘] วิมานทั้ง ๗ หลังถูกนิรมิตขึ้น เรืองรองผ่องใส<br>
  มีเทพบุตรตนหนึ่งซึ่งมีฤทธิ์มาก<br>
  ประดับประดาด้วยอาภรณ์ทุกอย่าง<br>
  มีหมู่เทพธิดาแวดล้อมผลัดเปลี่ยนเวียนวนอยู่โดยรอบ<br>
  ในวิมานทั้ง ๗ หลัง ซึ่งตั้งเรียงรายกันอยู่ตามลำดับนั้น<br>
  (พระเจ้าเนมิตรัสว่า)<br>
  [๕๐๙] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นพฤติการณ์ของเทพบุตรผู้อยู่ในวิมานนี้<br>
  เราขอถามท่าน เทพบุตรตนนี้ได้ทำกรรมดีอะไรไว้หนอ<br>
  จึงได้ขึ้นสวรรค์บันเทิงอยู่ในวิมาน<br>
  [๕๑๐] มาตลีเทพสารถีถูกพระเจ้าเนมิตรัสถามแล้ว<br>
  จึงทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๑๑] เทพบุตรตนนี้เคยเป็นคหบดีชื่อโสณทินนะ<br>
  เป็นทานบดีให้สร้างวิหาร ๗ หลังอุทิศแก่บรรพชิต<br>
  [๕๑๒] เขาได้อุปัฏฐากภิกษุทั้งหลายผู้อยู่ในวิหาร ๗ หลังนั้น<br>
  ด้วยความเคารพ ได้บริจาคผ้านุ่ง ผ้าห่ม<br>
  อาหาร เสนาสนะ เครื่องประทีป<br>
  ในท่านผู้ปฏิบัติตรงทั้งหลายด้วยจิตเลื่อมใส<br>
  [๕๑๓] ได้รักษาอุโบสถศีลที่ประกอบด้วยองค์ ๘<br>
  ทุกวัน ๑๔ ค่ำ ๑๕ ค่ำ และ ๘ ค่ำแห่งปักษ์<br>
  พร้อมทั้งวันปาฏิหาริยปักษ์<br>
  [๕๑๔] เป็นผู้สำรวมในศีลทุกเมื่อ จึงมาบันเทิงอยู่ในวิมาน<br>
  ในเพราะการสำรวมและการบริจาคทาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๖๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  (มาตลีเทพสารถีถูกพระเจ้าเนมิตรัสถามถึงกุศลกรรมของเหล่าเทพอัปสร จึง<br>
  ทูลตอบว่า)<br>
  [๕๑๕] วิมานที่ถูกนิรมิตไว้ดีแล้วนี้ มีฝาสำเร็จด้วยแก้วผลึก<br>
  เกลื่อนกล่นไปด้วยหมู่นางเทพอัปสรผู้ประเสริฐ<br>
  รุ่งเรืองด้วยเรือนยอดประกอบไปด้วยข้าวและน้ำ<br>
  งดงามด้วยการฟ้อนรำและขับร้องทั้ง ๒ อย่าง<br>
  ส่องแสงสว่างไสวอยู่<br>
  (พระเจ้าเนมิตรัสว่า)<br>
  [๕๑๖] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นความเป็นไปแห่งวิมานนี้<br>
  เราขอถามท่าน นางเทพอัปสรเหล่านี้ได้ทำกรรมดีอะไรไว้หนอ<br>
  จึงได้ขึ้นสวรรค์บันเทิงอยู่ในวิมาน<br>
  [๕๑๗] มาตลีเทพสารถีถูกพระเจ้าเนมิตรัสถามแล้ว<br>
  จึงทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๑๘] นางเทพอัปสรเหล่านั้นเมื่อยังมีชีวิตอยู่ในมนุษยโลก<br>
  เคยเป็นอุบาสิกาผู้มีศีล ยินดีในการให้ทาน<br>
  มีใจเลื่อมใสเป็นนิตย์ ตั้งอยู่ในสัจจะ<br>
  ไม่ประมาทในการรักษาอุโบสถศีล<br>
  เป็นผู้สำรวมและทำการบริจาคทาน<br>
  จึงบันเทิงอยู่ในสวรรค์<br>
  (พระเจ้าเนมิตรัสถามถึงกุศลกรรมของเทพบุตรเหล่านั้นว่า)<br>
  [๕๑๙] วิมานที่ถูกนิรมิตไว้ดีแล้วนี้ มีฝาสำเร็จด้วยแก้วไพฑูรย์<br>
  ประกอบด้วยภูมิภาคที่น่ารื่นรมย์<br>
  จัดสรรสร้างไว้เป็นส่วน ๆ ส่องแสงสว่างไสวอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๖๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๕๒๐] เสียงทิพย์ คือ เสียงเปิงมาง เสียงตะโพน<br>
  เสียงการฟ้อนรำขับร้อง และเสียงประโคมดนตรี<br>
  เปล่งออกมาน่าฟัง เป็นที่น่ารื่นรมย์ใจ<br>
  [๕๒๑] เราไม่รู้สึกว่า เคยได้เห็นหรือเคยได้ฟังเสียง<br>
  ที่น่ารื่นรมย์ใจอย่างนี้ ที่ไพเราะอย่างนี้มาก่อนเลย<br>
  [๕๒๒] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นความเป็นไปของวิมานนี้<br>
  เราขอถามท่าน เทพบุตรตนนี้ได้ทำกรรมดีอะไรไว้หนอ<br>
  จึงได้ขึ้นสวรรค์บันเทิงอยู่ในวิมาน<br>
  [๕๒๓] มาตลีเทพสารถีถูกพระเจ้าเนมิตรัสถามแล้ว<br>
  จึงทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๒๔] เทพบุตรบางพวกเมื่อยังมีชีวิตอยู่ในมนุษยโลก<br>
  เคยเป็นอุบาสกผู้มีศีล ได้สร้างสวนดอกไม้<br>
  บ่อน้ำ น้ำประปา และสะพาน<br>
  ได้ปรนนิบัติพระอรหันต์ผู้สงบเย็นด้วยความเคารพ<br>
  [๕๒๕] ได้ถวายจีวร บิณฑบาต เสนาสนะ และปัจจัย๑<br>
  ในท่านผู้ปฏิบัติตรงทั้งหลายด้วยจิตที่เลื่อมใส<br>
  [๕๒๖] ได้รักษาอุโบสถศีลที่ประกอบด้วยองค์ ๘<br>
  ทุกวัน ๑๔ ค่ำ ๑๕ ค่ำ และ ๘ ค่ำแห่งปักษ์<br>
  พร้อมทั้งวันปาฏิหาริยปักษ์<br>
  [๕๒๗] เป็นผู้สำรวมในศีลทุกเมื่อ<br>
  ทั้งมีความสำรวมและบริจาคทาน<br>
  เทพบุตรเหล่านั้นจึงมาบันเทิงอยู่ในสวรรค์<br><br>เชิงอรรถ :<br>
  ๑ คำว่า ปัจจัย ได้แก่ คิลานปัจจัย (ยาเพื่อคนไข้) (ขุ.ชา.อ. ๙/๕๒๕/๑๙๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๖๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  (พระเจ้าเนมิทรงมีพระทัยยินดี จึงตรัสถามกุศลกรรมของเทพบุตรนั้นว่า)<br>
  [๕๒๘] วิมานที่ถูกนิรมิตไว้ดีแล้วนี้ มีฝาสำเร็จด้วยแก้วผลึก<br>
  เกลื่อนกล่นด้วยหมู่นางเทพอัปสรผู้ประเสริฐ<br>
  รุ่งเรืองด้วยเรือนยอด<br>
  [๕๒๙] บริบูรณ์ด้วยข้าวและน้ำ<br>
  งดงามด้วยการฟ้อนรำขับร้องทั้ง ๒ ส่องแสงสว่างไสวอยู่<br>
  และแม่น้ำสายหนึ่งที่ประกอบด้วยไม้ดอกนานาชนิด<br>
  ไหลไปล้อมรอบวิมานนั้น<br>
  [๕๓๐] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นความเป็นไปของวิมานนี้<br>
  เราขอถามท่าน เทพบุตรนี้ได้ทำกรรมดีอะไรไว้หนอ<br>
  จึงได้ขึ้นสวรรค์บันเทิงอยู่ในวิมาน<br>
  [๕๓๑] มาตลีเทพสารถีถูกพระเจ้าเนมิตรัสถามแล้ว<br>
  จึงทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๓๒] เทพบุตรนี้เคยเป็นคหบดีเป็นทานบดีอยู่ในกรุงมิถิลา<br>
  ได้สร้างสวนสาธารณะ บ่อน้ำ น้ำประปา และสะพาน<br>
  ได้ปฏิบัติพระอรหันต์ผู้สงบเย็นด้วยความเคารพ<br>
  [๕๓๓] ได้ถวายจีวร บิณฑบาต เสนาสนะ และปัจจัย<br>
  ในท่านผู้ปฏิบัติตรงทั้งหลายด้วยจิตที่เลื่อมใส<br>
  [๕๓๔] ได้รักษาอุโบสถศีลที่ประกอบด้วยองค์ ๘<br>
  ทุกวัน ๑๔ ค่ำ ๑๕ ค่ำ และ ๘ ค่ำแห่งปักษ์<br>
  พร้อมทั้งวันปาฏิหาริยปักษ์<br>
  [๕๓๕] เป็นผู้สำรวมในศีลทุกเมื่อ จึงมาบันเทิงอยู่ในวิมาน<br>
  ในเพราะการสำรวมและการบริจาคทาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๖๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  (พระเจ้าเนมิตรัสถามถึงกุศลกรรมของเทพบุตรผู้ประกอบด้วยสมบัตินั้นว่า)<br>
  [๕๓๖] วิมานที่นิรมิตไว้ดีแล้วนี้ มีฝาสำเร็จด้วยแก้วผลึก<br>
  เกลื่อนกล่นด้วยหมู่นางเทพอัปสรนารีผู้ประเสริฐ<br>
  รุ่งเรืองด้วยเรือนยอด<br>
  [๕๓๗] บริบูรณ์ด้วยข้าวและน้ำ<br>
  งดงามด้วยการฟ้อนรำขับร้องทั้ง ๒ ส่องแสงสว่างไสวอยู่<br>
  และแม่น้ำสายหนึ่งที่ประกอบด้วยต้นไม้ดอกนานาชนิด<br>
  ไหลไปล้อมรอบวิมานนั้น<br>
  [๕๓๘] มีไม้เกด ไม้มะขวิด ไม้มะม่วง ไม้สาละ ไม้หว้า<br>
  ไม้มะพลับ และไม้มะหาดเป็นจำนวนมาก มีผลตลอดฤดูกาล<br>
  [๕๓๙] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นความเป็นไปของวิมานนี้<br>
  เราขอถามท่าน เทพบุตรนี้ได้ทำกรรมดีอะไรไว้หนอ<br>
  จึงได้ขึ้นสวรรค์บันเทิงอยู่ในวิมาน<br>
  [๕๔๐] มาตลีเทพสารถีถูกพระเจ้าเนมิตรัสถามแล้ว<br>
  จึงทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๔๑] เทพบุตรนี้เคยเป็นคหบดี เป็นทานบดีอยู่ในกรุงมิถิลา<br>
  ได้สร้างสวนสาธารณะ บ่อน้ำ น้ำประปา และสะพาน<br>
  ได้ปฏิบัติพระอรหันต์ผู้สงบเย็นด้วยความเคารพ<br>
  [๕๔๒] ได้ถวายจีวร บิณฑบาต เสนาสนะ และปัจจัย<br>
  ในท่านผู้ปฏิบัติตรงทั้งหลายด้วยจิตที่เลื่อมใส<br>
  [๕๔๓] ได้รักษาอุโบสถศีลที่ประกอบด้วยองค์ ๘<br>
  ทุกวัน ๑๔ ค่ำ ๑๕ ค่ำ และ ๘ ค่ำแห่งปักษ์<br>
  พร้อมทั้งวันปาฏิหาริยปักษ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๖๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๕๔๔] เป็นผู้สำรวมในศีลทุกเมื่อ จึงมาบันเทิงอยู่ในวิมาน<br>
  ในเพราะการสำรวมและการบริจาคทาน<br>
  (พระเจ้าเนมิตรัสถามมาตลีเทพสารถีว่า)<br>
  [๕๔๕] วิมานที่นิรมิตไว้ดีแล้วนี้ มีฝาสำเร็จด้วยแก้วไพฑูรย์<br>
  ประกอบด้วยภูมิภาคอันน่ารื่นรมย์<br>
  ที่จัดสรรสร้างไว้เป็นส่วน ๆ ส่องแสงสว่างไสวอยู่<br>
  [๕๔๖] มีเสียงทิพย์ คือ เสียงเปิงมาง เสียงตะโพน<br>
  เสียงการฟ้อนรำขับร้อง และเสียงประโคมดนตรี<br>
  เปล่งออกมาน่าฟัง เป็นที่น่ารื่นรมย์ใจ<br>
  [๕๔๗] เราไม่รู้สึกว่า เคยได้เห็นหรือเคยได้ฟังเสียง<br>
  ที่น่ารื่นรมย์อย่างนี้ ที่ไพเราะอย่างนี้มาก่อนเลย<br>
  [๕๔๘] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นความเป็นไปในวิมานนี้<br>
  เราขอถามท่าน เทพบุตรนี้ได้ทำกรรมดีอะไรไว้หนอ<br>
  จึงได้ขึ้นสวรรค์บันเทิงอยู่ในวิมาน<br>
  [๕๔๙] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๕๐] เทพบุตรตนนี้เคยเป็นคหบดี<br>
  เป็นทานบดีอยู่ในกรุงพาราณสี<br>
  ได้สร้างสวนสาธารณะ บ่อน้ำ น้ำประปา และสะพาน<br>
  ได้ปฏิบัติพระอรหันต์ผู้สงบเย็นด้วยความเคารพ<br>
  [๕๕๑] ได้ถวายจีวร บิณฑบาต เสนาสนะ และปัจจัย<br>
  ในท่านผู้ปฏิบัติตรงทั้งหลายด้วยจิตที่เลื่อมใส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๖๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๕๕๒] ได้รักษาอุโบสถศีลที่ประกอบด้วยองค์ ๘<br>
  ทุกวัน ๑๔ ค่ำ ๑๕ ค่ำ และ ๘ ค่ำแห่งปักษ์<br>
  พร้อมทั้งวันปาฏิหาริยปักษ์<br>
  [๕๕๓] เป็นผู้สำรวมในศีลทุกเมื่อ จึงมาบันเทิงอยู่ในวิมาน<br>
  ในเพราะการสำรวมและการบริจาคทาน<br>
  (พระเจ้าเนมิตรัสถามมาตลีเทพสารถีว่า)<br>
  [๕๕๔] วิมานทองที่นิรมิตขึ้นนี้ รุ่งเรืองสุกใส<br>
  เหมือนดวงอาทิตย์ดวงใหญ่โผล่ขึ้นมาเป็นสีแดง<br>
  [๕๕๕] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นความเป็นไปในวิมานนี้<br>
  เราขอถามท่าน เทพบุตรนี้ได้ทำกรรมดีอะไรไว้หนอ<br>
  จึงได้ขึ้นสวรรค์บันเทิงอยู่ในวิมาน<br>
  [๕๕๖] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๕๗] เทพบุตรตนนี้เคยเป็นคหบดี เป็นทานบดีอยู่ในกรุงสาวัตถี<br>
  ได้สร้างสวนสาธารณะ บ่อน้ำ น้ำประปา และสะพาน<br>
  ได้ปฏิบัติพระอรหันต์ผู้สงบเย็นด้วยความเคารพ<br>
  [๕๕๘] ได้ถวายจีวร บิณฑบาต เสนาสนะ และปัจจัย<br>
  ในท่านผู้ปฏิบัติตรงทั้งหลายด้วยจิตที่เลื่อมใส<br>
  [๕๕๙] ได้รักษาอุโบสถศีลที่ประกอบด้วยองค์ ๘<br>
  ทุกวัน ๑๔ ค่ำ ๑๕ ค่ำ และ ๘ ค่ำแห่งปักษ์<br>
  พร้อมทั้งวันปาฏิหาริยปักษ์<br>
  [๕๖๐] เป็นผู้สำรวมในศีลทุกเมื่อ จึงมาบันเทิงอยู่ในวิมาน<br>
  ในเพราะการสำรวมและการบริจาคทาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๖๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  (พระเจ้าเนมิทอดพระเนตรสมบัติของเทพบุตรที่อยู่ในวิมานนั้น จึงตรัสว่า)<br>
  [๕๖๑] วิมานทองเป็นอันมากนี้ที่ได้นิรมิตไว้<br>
  ลอยอยู่ในอากาศ รุ่งเรืองสุกใสเหมือนสายฟ้า<br>
  ส่องแสงเรือง ๆ อยู่ในระหว่างก้อนเมฆทึบ<br>
  เหล่าเทพบุตรผู้มีฤทธิ์มาก ประดับด้วยอาภรณ์ทั้งปวง<br>
  มีหมู่เทพอัปสรห้อมล้อมผลัดเปลี่ยนเวียนวนกัน<br>
  อยู่ในวิมานเหล่านั้นโดยรอบ<br>
  [๕๖๒] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นความเป็นไปในวิมานนี้<br>
  เราขอถามท่าน เทพบุตรเหล่านี้ได้ทำกรรมดีอะไรไว้หนอ<br>
  จึงได้ขึ้นสวรรค์บันเทิงอยู่ในวิมาน<br>
  [๕๖๓] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๖๔] เทพบุตรเหล่านี้เคยเป็นสาวกในศาสนา<br>
  ของพระสัมมาสัมพุทธเจ้า ในเมื่อศรัทธาตั้งมั่นแล้ว<br>
  เมื่อพระผู้มีพระภาคทรงประกาศพระสัทธรรมดีแล้ว<br>
  ได้ทำตามพระดำรัสของพระศาสดา<br>
  ข้าแต่พระราชา เชิญพระองค์ทอดพระเนตร<br>
  สถานที่สถิตของเทพบุตรเหล่านั้นเถิด<br>
  (มาตลีเทพสารถีเมื่อจะทำอุตสาหะเพื่อจะให้พระเจ้าเนมิเสด็จไปสำนักของท้าว<br>
  สักกเทวราช จึงทูลว่า)<br>
  [๕๖๕] ข้าแต่มหาราช พระองค์ได้ทรงทราบสถานที่อยู่<br>
  ของเหล่าสัตว์ผู้มีกรรมชั่ว<br>
  และทรงทราบสถานที่สถิตอยู่ของเหล่าเทพเจ้าผู้มีกรรมดีแล้ว<br>
  ข้าแต่พระราชาผู้แสวงหาคุณอันยิ่งใหญ่<br>
  บัดนี้ เชิญพระองค์เสด็จขึ้นไปในสำนักของท้าวสักกเทวราชเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๖๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  (พระศาสดาเมื่อจะตรัสการที่พระเจ้าเนมิทอดพระเนตรภูเขาเหล่านั้นแล้วตรัส<br>
  ถามมาตลีเทพสารถีให้แจ่มแจ้ง จึงตรัสว่า)<br>
  [๕๖๖] พระมหาราชเสด็จประทับบนทิพยยาน<br>
  เทียมด้วยม้าสินธพ ๑,๐๐๐ ตัว เสด็จไปอยู่<br>
  ได้ทอดพระเนตรเห็นภูเขาทั้งหลายในระหว่างมหาสมุทรสีทันดร<br>
  ครั้นแล้วจึงได้ตรัสถามมาตลีเทพสารถีว่า ภูเขาเหล่านี้ชื่ออะไร<br>
  [๕๖๗] มาตลีเทพสารถีถูกพระเจ้าเนมิตรัสถามแล้ว<br>
  ก็ทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบ<br>
  (มาตลีเทพสารถีถูกพระเจ้าเนมิตรัสถามอย่างนั้นแล้ว จึงกราบทูลว่า)<br>
  [๕๖๘] ภูเขาหลวงทั้ง ๗ เทือก คือ ภูเขาสุทัศนะ<br>
  ภูเขากรวีกะ ภูเขาอิสินธร ภูเขายุคันธร<br>
  ภูเขาเนมินธร ภูเขาวินตกะ ภูเขาอัสสกัณณะ<br>
  [๕๖๙] ภูเขาเหล่านี้สูงขึ้นไปตามลำดับ<br>
  อยู่ในมหาสมุทรสีทันดร เป็นที่อยู่ของท้าวมหาราช<br>
  ข้าแต่พระราชา เชิญพระองค์ทอดพระเนตรภูเขาเหล่านั้นเถิด<br>
  (พระเจ้าเนมิทอดพระเนตรเห็นพระอินทร์นั้นแล้ว จึงตรัสถามมาตลีเทพสารถีว่า)<br>
  [๕๗๐] ประตูมีรูปหลายอย่าง รุ่งเรือง<br>
  งดงามไปด้วยรัตนะนานาชนิด<br>
  สมบูรณ์ด้วยรูปเหมือนพระอินทร์ ย่อมปรากฏ<br>
  เหมือนป่าใหญ่ที่เสือโคร่งหรือราชสีห์รักษาไว้ดีแล้ว<br>
  [๕๗๑] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นประตูนี้ เราขอถามท่าน<br>
  ประตูนี้เขาเรียกชื่อว่าอะไรหนอ<br>
  น่ารื่นรมย์ใจ ปรากฏแต่ที่ไกลทีเดียว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๗๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๕๗๒] มาตลีเทพสารถีถูกพระเจ้าเนมิตรัสถามแล้ว <br>
  ก็ทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมินั้นผู้ไม่ทรงทราบว่า<br>
  [๕๗๓] ประตูนี้เขาเรียกว่า จิตรกูฏ<br>
  เป็นที่เสด็จเข้าออกของท้าวสักกเทวราช<br>
  ประตูนี้เป็นซุ้มประตูของเทพนคร<br>
  ที่ตั้งอยู่ในที่สุดแห่งภูเขาสุทัศนะ<br>
  [๕๗๔] ประตูมีรูปหลายอย่าง รุ่งเรือง<br>
  งดงามไปด้วยรัตนะนานาชนิด<br>
  สมบูรณ์ด้วยรูปเหมือนพระอินทร์ ย่อมปรากฏ<br>
  เหมือนป่าใหญ่ที่เสือโคร่งหรือราชสีห์รักษาไว้ดีแล้ว<br>
  ข้าแต่พระองค์ผู้แสวงหาคุณอันยิ่งใหญ่<br>
  ขอเชิญพระองค์เสด็จเข้าไปทางประตูนี้เถิด<br>
  ขอเชิญพระองค์ทรงเหยียบภาคพื้นอันเป็นทิพย์<br>
  (พระศาสดาตรัสว่า)<br>
  [๕๗๕] พระมหาราชเสด็จประทับบนทิพยยาน<br>
  ที่เทียมด้วยม้าสินธพประมาณ ๑,๐๐๐ ตัว เสด็จไปอยู่<br>
  ได้ทอดพระเนตรเห็นเทวสภานี้แล้ว<br>
  (พระเจ้าเนมิได้ทอดพระเนตรเห็นเทวสภาชื่อสุธรรมา จึงตรัสถามมาตลีเทพ-<br>
  สารถีว่า)<br>
  [๕๗๖] วิมานที่นิรมิตไว้แล้วนี้ มีฝาสำเร็จด้วยแก้วไพฑูรย์<br>
  เปรียบเสมือนอากาศ ส่องแสงสว่างไสว ทอสีเขียวในสารทกาล<br>
  [๕๗๗] ท่านมาตลีเทพสารถี ความปลื้มใจย่อมเกิดแก่เรา<br>
  เพราะได้เห็นความเป็นไปในวิมานนี้<br>
  เราขอถามท่าน วิมานนี้เขาเรียกว่าอะไรหนอ<br>
  น่ารื่นรมย์ใจ ปรากฏแต่ไกลทีเดียว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๗๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  [๕๗๘] มาตลีเทพสารถีถูกพระเจ้าเนมิตรัสถามแล้ว <br>
  ก็ทูลพยากรณ์วิบากของเหล่าสัตว์ผู้ทำบุญไว้<br>
  ตามที่ทราบแด่พระเจ้าเนมิผู้ไม่ทรงทราบว่า<br>
  [๕๗๙] วิมานนี้นั้นเป็นเทวสภา เขาเรียกชื่อปรากฏว่า สุธรรมา<br>
  รุ่งเรืองด้วยแก้วไพฑูรย์ตระการตา ที่นิรมิตไว้อย่างดี<br>
  [๕๘๐] มีเสา ๘ เหลี่ยมที่ทำไว้ดีแล้ว<br>
  ทุกต้นล้วนแล้วด้วยแก้วไพฑูรย์<br>
  เป็นที่อยู่ของเทพชั้นดาวดึงส์ทั้งมวล<br>
  ซึ่งมีพระอินทร์เป็นประธาน<br>
  [๕๘๑] ประชุมกันคิดถึงประโยชน์ของเหล่าเทวดาและมนุษย์<br>
  ข้าแต่พระราชาผู้แสวงหาคุณอันยิ่งใหญ่<br>
  ขอเชิญพระองค์เสด็จเข้าไปสู่ทิพยสถาน<br>
  เป็นที่บันเทิงกันและกันของเหล่าเทวดาโดยทางนี้เถิด<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๕๘๒] เทพเจ้าทั้งหลายเห็นพระเจ้าเนมิเสด็จมาถึง<br>
  ต่างพากันยินดีต้อนรับว่า<br>
  ข้าแต่มหาราช พระองค์เสด็จมาดีแล้วมิได้เสด็จมาร้าย<br>
  ข้าแต่พระราชาผู้แสวงหาคุณอันยิ่งใหญ่<br>
  บัดนี้ ขอพระองค์ประทับนั่ง ณ ที่ใกล้ท้าวเทวราชเถิด<br>
  [๕๘๓] ถึงท้าวเทวราชก็ทรงยินดีต้อนรับพระองค์<br>
  ผู้เป็นใหญ่แห่งชาวแคว้นวิเทหะ ทรงปกครองกรุงมิถิลา<br>
  ท้าววาสวะก็ทรงเชื้อเชิญด้วยทิพยกามารมณ์และทิพยอาสน์ว่า<br>
  [๕๘๔] ข้าแต่พระราชาผู้แสวงหาคุณอันยิ่งใหญ่<br>
  เป็นความดีแล้วที่พระองค์ได้เสด็จมาถึงทิพยสถาน<br>
  เป็นที่อยู่ของเหล่าเทวดาผู้บันดาลสิ่งที่ตนต้องประสงค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๗๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๔.เนมิราชชาดก (๕๔๑)<br>
  ให้เป็นไปตามอำนาจ ขอเชิญพระองค์ประทับอยู่ในหมู่เทพเจ้า<br>
  ผู้ประกอบด้วยความสำเร็จแห่งทิพยกามารมณ์ทั้งปวง<br>
  ขอเชิญพระองค์ทรงเสวยกามทั้งหลาย<br>
  ที่มิใช่ของมนุษย์อยู่ในหมู่เทพชั้นดาวดึงส์เถิด พระเจ้าข้า<br>
  (พระเจ้าเนมิถูกท้าวเทวราชเชื้อเชิญด้วยกามทิพย์และให้ประทับนั่ง เมื่อจะ<br>
  ทรงปฏิเสธ จึงตรัสว่า)<br>
  [๕๘๕] ยานที่ขอยืมเขามา ทรัพย์ที่ขอยืมเขามาสำเร็จประโยชน์ฉันใด<br>
  ของที่บุคคลอื่นให้ก็สำเร็จประโยชน์ฉันนั้นเหมือนกัน<br>
  [๕๘๖] หม่อมฉันมิได้ประสงค์สิ่งที่ผู้อื่นให้<br>
  บุญทั้งหลายที่ตนได้ทำไว้เอง<br>
  เป็นทรัพย์ของหม่อมฉันแผนกหนึ่งต่างหาก<br>
  [๕๘๗] หม่อมฉันนั้นจักกลับไปทำบุญให้มากขึ้นในหมู่มนุษย์<br>
  ด้วยการบริจาคทาน การประพฤติสม่ำเสมอ<br>
  ความสำรวม และความฝึกอินทรีย์ที่บุคคลทำแล้ว<br>
  จะได้รับความสุขและไม่เดือดร้อนใจในภายหลัง<br>
  (พระเจ้าเนมิโพธิสัตว์เมื่อจะตรัสยกย่องคุณของมาตลีเทพสารถี จึงตรัสว่า)<br>
  [๕๘๘] ท่านมาตลีเทพสารถีได้แสดงสถานที่อยู่ของทวยเทพ<br>
  ผู้มีกรรมดี และสถานที่อยู่ของเหล่าสัตว์นรกผู้มีกรรมชั่ว<br>
  ชื่อว่าเป็นผู้มีอุปการะมากแก่เรา<br>
  (พระศาสดาเมื่อจะตรัสการที่พระเจ้าเนมิโพธิสัตว์บวชแล้วให้แจ้งชัด จึงตรัส<br>
  พระคาถาสุดท้ายว่า)<br>
  [๕๘๙] พระเจ้าเนมิแห่งชนชาวแคว้นวิเทหะทรงปกครองกรุงมิถิลา<br>
  ครั้นได้ตรัสพระคาถานี้แล้วทรงบูชายัญเป็นอันมากแล้ว<br>
  จึงทรงเข้าถึงความสำรวม<br>
  เนมิราชชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๗๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  ๕. มโหสธชาดก๑ (๕๔๒)<br>
  ว่าด้วยพระมโหสธบัณฑิตทรงบำเพ็ญปัญญาบารมี<br>
  (พระเจ้าวิเทหะทอดพระเนตรเห็นมโหสธบัณฑิตโพธิสัตว์เข้ามาเฝ้า ก็สบาย<br>
  พระทัย เมื่อจะรับสั่งกับมโหสธบัณฑิตโพธิสัตว์ จึงตรัสว่า)<br>
  [๕๙๐] พ่อมโหสธ พระเจ้าพรหมทัตผู้ครองแคว้นปัญจาละ<br>
  เสด็จยาตราทัพมาพร้อมด้วยกองทัพทุกหมู่เหล่า<br>
  กองทัพของพระเจ้าปัญจาละนั้นประมาณไม่ได้<br>
  [๕๙๑] มีกองช่างโยธา กองราบ<br>
  ล้วนแต่ฉลาดในสงครามทุกอย่าง มีเสียงอึกทึกกึกก้อง<br>
  เป็นสัญญาให้กันและกันรู้ได้ด้วยเสียงกลองและเสียงสังข์<br>
  [๕๙๒] มีความรู้ในการใช้โลหธาตุ มีเครื่องประดับครบครัน<br>
  มีธงทิวสลอน ช้างและม้า สมบูรณ์ดีด้วยผู้เชี่ยวชาญศิลป์<br>
  ตั้งมั่นด้วยเหล่าทหารผู้แกล้วกล้า<br>
  [๕๙๓] กล่าวกันว่า ในกองทัพนี้ มีบัณฑิต ๑๐ คน<br>
  มีปัญญาเพียงดังแผ่นดิน มีการประชุมปรึกษากันในที่ลับ<br>
  พระมารดาของพระเจ้าปัญจาละเป็นองค์ที่ ๑๑<br>
  ช่วยปกครองสั่งสอนชาวแคว้นปัญจาละ<br>
  [๕๙๔] อนึ่ง ในบรรดาชนเหล่านี้<br>
  กษัตริย์ ๑๐๑ พระนครผู้เรืองยศตามเสด็จพระเจ้าปัญจาละ<br>
  ถูกชิงแคว้น กลัวภัย<br>
  จึงตกอยู่ในอำนาจของชาวแคว้นปัญจาละ<br><br>เชิงอรรถ :<br>
  ๑ พระศาสดาเมื่อประทับ ณ พระเชตวัน ทรงปรารภปัญญาบารมีของพระองค์ ตรัสมโหสธชาดกซึ่ง<br>
  มีคำเริ่มต้นว่า พระเจ้าพรหมทัตผู้ครองแคว้นปัญจาละเสด็จยาตราทัพมาพร้อมด้วยกองทัพทุกหมู่เหล่า<br>
  เป็นต้น (ขุ.ชา.อ. ๙/๒๐๙) (ต้นเรื่องมโหสธชาดกมีปรากฏในชาดกภาค ๑ คือ พระไตรปิฎกเล่มที่
  ๒๗<br>
  ถึง ๑๑ ตอน มีสัพพสังหารกปัญหชาดก เป็นต้น)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๗๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๕๙๕] เป็นผู้ทำตามที่พระราชารับสั่ง<br>
  ไม่มีความปรารถนาจะกล่าว ก็จำต้องกล่าวคำเป็นที่รัก<br>
  ต้องตามเสด็จพระเจ้าปัญจาละผู้มีอำนาจมาก่อน<br>
  ไม่มีความปรารถนาก็ต้องตกอยู่ในอำนาจของพระเจ้าปัญจาละ<br>
  [๕๙๖] กรุงมิถิลาก็ถูกล้อมด้วยกองทัพนั้นเป็น ๓ ชั้น<br>
  เมืองหลวงของชาวแคว้นวิเทหะก็ถูกขุดเป็นคูโดยรอบ<br>
  [๕๙๗] พ่อมโหสธ กองทัพที่แวดล้อมกรุงมิถิลานั้น<br>
  ปรากฏเหมือนดาวบนท้องฟ้า<br>
  พ่อจงรู้ว่า จักรอดพ้นได้อย่างไร<br>
  (มโหสธบัณฑิตโพธิสัตว์กราบทูลว่า)<br>
  [๕๙๘] ข้าแต่สมมติเทพ<br>
  ขอพระองค์ทรงเหยียดพระบาทตามพระสำราญเถิด<br>
  ขอเชิญเสวยและรื่นรมย์พระหฤทัยในกามเถิด<br>
  พระเจ้าพรหมทัตจะต้องทิ้งกองทัพชาวแคว้นปัญจาละเสด็จหนีไป<br>
  (พราหมณ์เกวัฏเข้าไปเฝ้าถวายบังคมพระเจ้าวิเทหะแล้วกราบทูลเหตุที่ตนมาว่า)<br>
  [๕๙๙] พระราชามีพระประสงค์จะทำสันถวไมตรีกับพระองค์<br>
  จะพระราชทานรัตนะแก่พระองค์ ตั้งแต่นี้ไป<br>
  ราชทูตทั้งหลายผู้มีวาจาไพเราะ พูดคำเป็นที่รักจงมา<br>
  [๖๐๐] ขอจงกล่าววาจาอ่อนหวาน เป็นที่ชื่นชมต่อกัน<br>
  ขอแคว้นปัญจาละกับแคว้นวิเทหะ<br>
  ทั้ง ๒ แคว้นนั้นจงเป็นอันหนึ่งอันเดียวกัน<br>
  (พระเจ้าวิเทหะทอดพระเนตรพราหมณ์เกวัฏแล้วตรัสถามถึงอาการที่สนทนา<br>
  กับมโหสธบัณฑิตโพธิสัตว์ว่า)<br>
  [๖๐๑] ท่านเกวัฏ ท่านได้พบกับมโหสธเป็นอย่างไรหนอ<br>
  ขอเชิญเล่าเรื่องราวนั้น มโหสธกับท่านต่างอดโทษกันแล้วกระมัง<br>
  มโหสธยินดีแล้วกระมัง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๗๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (พราหมณ์เกวัฏจึงกราบทูลว่า)<br>
  [๖๐๒] ข้าแต่พระองค์ผู้เป็นใหญ่แห่งชน คนผู้ไม่สุภาพ<br>
  ไม่ชื่นชมกับใคร เป็นคนกระด้าง ไม่ชื่อว่าเป็นสัตบุรุษ<br>
  เขาไม่กล่าวข้อความอะไร ๆ เป็นเหมือนคนใบ้และคนหนวก<br>
  (พระเจ้าวิเทหะได้สดับดังนั้น ไม่ทรงยินดี ไม่ทรงคัดค้าน เริ่มตั้งคำถามขึ้น<br>
  เองว่า)<br>
  [๖๐๓] มนต์บทนี้เห็นได้ยากแน่นอน<br>
  มโหสธผู้มีความเพียรได้เห็นประโยชน์อันบริสุทธิ์<br>
  จริงอย่างนั้น กายของเราก็ยังหวั่น ๆ อยู่<br>
  ใครเล่าจักทิ้งแคว้นของตนไปสู่เงื้อมมือของผู้อื่น<br>
  (พระเจ้าวิเทหะตรัสถามมโหสธบัณฑิตโพธิสัตว์ว่า)<br>
  [๖๐๔] มติของเราทั้ง ๖ คนผู้เป็นบัณฑิต<br>
  มีปัญญายอดเยี่ยม เป็นเอกฉันท์เสมอกัน<br>
  มโหสธ แม้เธอก็จงลงมติว่า ควรไปหรือไม่ควรไป<br>
  หรือควรยับยั้งอยู่ที่นี้<br>
  (มโหสธบัณฑิตโพธิสัตว์ได้ฟังพระราชดำรัสดังนั้น คิดแล้วได้กราบทูลว่า)<br>
  [๖๐๕] ข้าแต่พระราชา พระองค์ย่อมทรงทราบอยู่ทีเดียวว่า<br>
  พระเจ้าจูฬนีพรหมทัตทรงมีอานุภาพมาก มีพลังมาก<br>
  และปรารถนาจะปลงพระชนม์พระองค์<br>
  เหมือนนายพรานเนื้อด้วยนางเนื้อ<br>
  [๖๐๖] ปลาอยากกินเหยื่อสดกลืนเบ็ดที่ใช้เหยื่อปกปิดไว้<br>
  ก็ไม่รู้ว่าตนจะตายฉันใด<br>
  [๖๐๗] ข้าแต่พระราชา พระองค์ทรงติดอยู่ในกาม<br>
  ก็ย่อมไม่ทรงทราบพระธิดาของพระเจ้าจูฬนี<br>
  เหมือนปลาไม่รู้จักว่าตนจะตายฉันนั้นเหมือนกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๗๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๖๐๘] ถ้าพระองค์จะเสด็จไปแคว้นปัญจาละ<br>
  ก็จักเสียพระองค์ไปในทันที ภัยใหญ่จักมาถึงพระองค์<br>
  เหมือนภัยคือความตายมาถึงเนื้อที่เดินไปตามทาง๑<br>
  (พระเจ้าวิเทหะถูกมโหสธบัณฑิตโพธิสัตว์ข่มมากเกินไป จึงทรงกริ้วแล้ว<br>
  ตรัสถามว่า)<br>
  [๖๐๙] พวกเรานั่นแหละผู้กล่าวถึงประโยชน์อันสำคัญกับท่าน<br>
  กลับเป็นคนโง่ บ้าน้ำลาย<br>
  ท่านเล่าเติบโตมาด้วยหางไถ๒<br>
  จะรู้ประโยชน์เหมือนคนอื่น ๆ ได้ละหรือ<br>
  (พระเจ้าวิเทหะด่าบริภาษมโหสธบัณฑิตโพธิสัตว์ เมื่อจะขับไล่ จึงตรัสว่า)<br>
  [๖๑๐] ท่านทั้งหลายจงไสคอมโหสธบัณฑิตนี้<br>
  ผู้พูดเป็นอันตรายแก่การได้รัตนะของเรา<br>
  ขับไล่ให้พ้นไปจากแคว้นของเรา<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๖๑๑] ลำดับนั้น มโหสธบัณฑิตก็หลีกไปจากราชสำนัก<br>
  ของพระเจ้าวิเทหะ ต่อมา ก็ได้เรียกนกแขกเต้าตัวฉลาด<br>
  ที่ชื่อมาธุระ ที่เป็นทูตมาสั่งว่า<br>
  [๖๑๒] มานี่เถิด สหายผู้มีขนปีกสีเขียว<br>
  เจ้าจงทำการขวนขวายช่วยเหลือเรา<br>
  มีนางนกสาลิกาที่เขาเลี้ยงไว้ใกล้ที่บรรทมของพระเจ้าปัญจาละ<br><br>เชิงอรรถ :<br>
  ๑ เนื้อที่เดินไปตามทาง หมายถึงฝูงเนื้อป่าได้ยินเสียงนางเนื้อต่อที่นายพรานฝึกไว้ดีแล้วร้องขึ้น
  ก็จะเดิน<br>
  เข้าไปหาด้วยความกำหนัด จะถูกนายพรานแทงถึงแก่ความตาย (ขุ.ชา.อ. ๙/๖๐๘/๓๔๐)<br>
  ๒ เติบโตมาด้วยหางไถ หมายถึงมโหสธบัณฑิตบุตรของคหบดีจับหางไถเจริญเติบโตมาตั้งแต่วัยเด็ก<br>
  (บุตรชาวนาจะรู้เรื่องอะไร) (ขุ.ชา.อ. ๙/๖๐๙/๓๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๗๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๖๑๓] นางนกตัวนั้นฉลาดในสิ่งทั้งปวง เจ้าจงถามมันโดยละเอียด<br>
  มันรู้ความลับทุกอย่างทั้งของพระราชา<br>
  และเกวัฏฏพราหมณ์โกสิยโคตรนั้น<br>
  [๖๑๔] นกแขกเต้าตัวฉลาดที่ชื่อมาธุระ ตัวมีขนปีกสีเขียว<br>
  รับคำของมโหสธบัณฑิตแล้วได้ไปยังที่อยู่ของนางนกสาลิกา<br>
  [๖๑๕] แต่นั้น นกแขกเต้าตัวฉลาดที่ชื่อว่ามาธุระนั้น<br>
  ครั้นไปถึงแล้วก็ได้ถามนางนกสาลิกา<br>
  ตัวมีกรงงาม มีเสียงเพราะว่า<br>
  [๖๑๖] แม่กรงงาม เธอสบายดีหรือ<br>
  แม่เพศสวย เธอผาสุกหรือ<br>
  เธอได้ข้าวตอกกับน้ำผึ้งในกรงอันงามของเธออยู่หรือ<br>
  [๖๑๗] นางนกสาลิกาตอบว่า สุวบัณฑิตผู้สหาย<br>
  ฉันสบายดีและไม่มีโรคเบียดเบียน<br>
  อนึ่ง ฉันได้ข้าวตอกและน้ำผึ้งอยู่นะ<br>
  [๖๑๘] ท่านมาจากที่ไหน หรือใครใช้ให้มา<br>
  สหาย ก่อนหน้านี้ฉันไม่เคยพบหรือเคยรู้จักท่านเลย<br>
  (นกแขกเต้าได้ฟังคำของนางนกสาลิกานั้นแล้ว จึงกล่าวว่า)<br>
  [๖๑๙] ฉันถูกเขาเลี้ยงไว้ใกล้ที่บรรทมบนปราสาทของพระเจ้ากรุงสีพี<br>
  ต่อมา พระราชาพระองค์นั้นทรงตั้งอยู่ในธรรม<br>
  โปรดให้ปล่อยเหล่าสัตว์ที่ถูกขังไว้จากที่ขัง<br>
  (นกแขกเต้าต้องการจะฟังความลับ จึงกล่าวมุสาว่า)<br>
  [๖๒๐] ฉันนั้นได้มีนางนกสาลิกามีเสียงหวานตัวหนึ่งเป็นภรรยาเก่า<br>
  นางได้ถูกเหยี่ยวฆ่าตายเสียในห้องบรรทม<br>
  ต่อหน้าของฉันในกรงอันงามที่เห็นอยู่<br>
  [๖๒๑] เพราะฉันรักเธอจึงมาหาเธอ<br>
  ถ้าเธอเปิดโอกาสให้ เราทั้ง ๒ ก็จะได้อยู่ร่วมกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๗๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (นางนกสาลิกาได้ฟังดังนั้น ก็ดีใจ แต่ไม่ให้นกแขกเต้ารู้ว่าตัวก็รัก ทำเป็นไม่<br>
  ปรารถนา แล้วกล่าวว่า)<br>
  [๖๒๒] ก็นกแขกเต้าก็ควรรักใคร่กับนางนกแขกเต้า<br>
  ส่วนนกสาลิกาก็ควรรักใคร่กับนางนกสาลิกา<br>
  นกแขกเต้ากับนางนกสาลิกาอยู่ร่วมกันจะเป็นเช่นไร<br>
  (นกแขกเต้าได้ฟังดังนั้น จึงกล่าวว่า)<br>
  [๖๒๓] ผู้ใดใคร่อยู่ในกามแม้แต่กับหญิงจัณฑาล<br>
  ผู้นั้นก็เป็นเหมือนกันทั้งหมด<br>
  เพราะในกามไม่มีคนที่จะไม่เหมือนกัน<br>
  (นกแขกเต้าบัณฑิตครั้นกล่าวอย่างนั้นแล้ว เมื่อจะประมวลเรื่องในอดีตมา<br>
  แสดง จึงกล่าวต่อว่า)<br>
  [๖๒๔] มีพระชนนีของพระเจ้ากรุงสีพีพระนามว่าชัมพาวดี<br>
  พระนางเป็นพระมเหสีที่โปรดปรานของพระเจ้าวาสุเทพกัณหโคตร<br>
  (นกแขกเต้าบัณฑิตยกอุทาหรณ์อย่างอื่นมากล่าวอีกว่า)<br>
  [๖๒๕] มีกินนรีชื่อรัตนวดี แม้เธอก็ได้ร่วมรักกับวัจฉดาบส<br>
  มนุษย์ได้ร่วมรักกับนางเนื้อก็มี<br>
  ในความใคร่ มนุษย์หรือสัตว์ไม่มีต่างกัน<br>
  (นกแขกเต้าบัณฑิตเมื่อจะทดลองนางนกสาลิกา จึงกล่าวอีกว่า)<br>
  [๖๒๖] แม่นกสาลิกาผู้มีเสียงไพเราะ เอาเถอะ ฉันจักไปละ<br>
  เพราะถ้อยคำของเธอนี้เป็นเหตุให้ฉันประจักษ์<br>
  เธอดูหมิ่นฉันแน่<br>
  (นางนกสาลิกาได้ฟังดังนั้น จึงกล่าวว่า)<br>
  [๖๒๗] มาธุรสุวบัณฑิต สิริย่อมไม่มีแก่ผู้ด่วนได้ใจเร็ว<br>
  เชิญท่านอยู่ ณ ที่นี้แหละจนกว่าจะได้เฝ้าพระราชา<br>
  จนกว่าจะได้ฟังเสียงตะโพน และเห็นอานุภาพของพระราชา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๗๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (นกแขกเต้าบัณฑิตเมื่อจะถามความลับนั้น จึงกล่าวว่า)<br>
  [๖๒๘] เสียงดังอึกทึกนี้ฉันได้ยินมาภายนอกชนบทว่า<br>
  พระธิดาของพระเจ้าปัญจาละ<br>
  มีพระฉวีวรรณดังดาวประกายพรึก<br>
  พระเจ้าปัญจาละจักพระราชทานพระราชธิดานั้น<br>
  แก่ชาวแคว้นวิเทหะ คือ จักมีอภิเษก<br>
  ระหว่างพระเจ้าวิเทหะกับพระธิดานั้น<br>
  (นางนกสาลิกาถูกนกแขกเต้าบัณฑิตแค่นไค้นัก จึงกล่าวว่า)<br>
  [๖๒๙] มาธุระ วิวาหมงคลเช่นนี้จงอย่ามีแก่คนผู้เป็นศัตรูกัน<br>
  เหมือนวิวาหะของพระธิดาของพระเจ้าปัญจาละ<br>
  กับพระเจ้าวิเทหะเลย<br>
  (นางนกสาลิกาครั้นกล่าวอย่างนี้แล้ว จึงกล่าวอีกว่า)<br>
  [๖๓๐] พระราชาผู้เป็นจอมทัพแห่งชาวแคว้นปัญจาละ<br>
  จักทรงนำพระเจ้าวิเทหะมา<br>
  แต่นั้นจักรับสั่งให้ปลงพระชนม์ชีพพระองค์เสีย<br>
  พระเจ้าวิเทหะไม่เป็นพระสหายของพระเจ้าปัญจาละ<br>
  (นกแขกเต้าบัณฑิตได้ฟังดังนั้น หวังจะให้นางนกสาลิกาอนุญาตให้ตนกลับไป<br>
  จึงกล่าวว่า)<br>
  [๖๓๑] เอาเถิด เธอจงอนุญาตให้ฉันไปสัก ๗ คืน<br>
  เพียงให้ฉันได้กราบทูลพระเจ้ากรุงสีพีและพระมเหสีของพระองค์ว่า<br>
  ฉันได้ที่พักในที่อยู่ของนางนกสาลิกาแล้ว<br>
  (นางนกสาลิกาได้ฟังดังนั้น เมื่อไม่สามารถจะห้ามได้ จึงกล่าวว่า)<br>
  [๖๓๒] เอาเถิด ฉันอนุญาตให้ท่านไปได้เพียง ๗ คืน<br>
  ถ้า ๗ คืนท่านยังไม่กลับมายังที่อยู่ ฉันกำหนดวันตายไว้แล้ว<br>
  ท่านจักกลับมาได้ ก็ต่อเมื่อฉันได้ตายไปแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๘๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๖๓๓] ลำดับนั้นแล นกแขกเต้าตัวฉลาดชื่อมาธุระ<br>
  จึงได้บินไปบอกคำของนางนกสาลิกานี้แก่มโหสธบัณฑิต<br>
  (มโหสธบัณฑิตโพธิสัตว์เมื่อจะเปล่งอุทานด้วยกำลังปีติ จึงได้กราบทูลว่า)<br>
  [๖๓๔] ราชบุรุษพึงได้บริโภคโภคะ<br>
  ในพระตำหนักของพระราชาพระองค์ใด<br>
  ก็ควรทำประโยชน์ให้แก่พระราชาพระองค์นั้นเท่านั้น<br>
  ข้าแต่พระราชาผู้เป็นจอมแห่งชน เอาเถิด<br>
  ข้าพระองค์จะไปสู่เมืองอันน่ารื่นรมย์ของพระเจ้าปัญจาละก่อน<br>
  เพื่อสร้างพระราชนิเวศน์ถวายแด่พระองค์<br>
  ผู้ทรงพระนามว่าวิเทหะผู้ทรงยศ<br>
  [๖๓๕] ข้าแต่พระองค์ผู้ทรงเป็นกษัตริย์<br>
  ครั้นข้าพระองค์สร้างพระราชนิเวศน์ถวายแด่พระองค์<br>
  ผู้ทรงพระนามว่าวิเทหะผู้ทรงยศแล้ว<br>
  พึงส่งข่าวมาถวายพระองค์ได้เมื่อใด<br>
  ขอพระองค์เสด็จไปเมื่อนั้น<br>
  (พระบรมศาสดาเมื่อจะทรงประกาศข้อความนั้น จึงตรัสว่า)<br>
  [๖๓๖] ลำดับนั้น มโหสธบัณฑิตได้ไปยังเมืองอันน่ารื่นรมย์<br>
  ของพระเจ้าปัญจาละก่อน เพื่อสร้างพระราชนิเวศน์<br>
  ถวายพระเจ้าวิเทหะผู้ทรงยศ<br>
  [๖๓๗] ครั้นได้สร้างพระราชนิเวศน์ถวายแด่พระเจ้าวิเทหะ<br>
  ผู้ทรงยศ แล้วภายหลังจึงได้ส่งทูต<br>
  ไปกราบทูลพระเจ้าวิเทหะผู้ครองกรุงมิถิลาว่า<br>
  ข้าแต่มหาราช ขอเชิญพระองค์เสด็จ ณ บัดนี้เถิด<br>
  พระราชนิเวศน์ที่สร้างเพื่อพระองค์สำเร็จแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๘๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๖๓๘] ลำดับนั้น พระราชาเสด็จไปพร้อมด้วยจตุรงคเสนา<br>
  เพื่อทอดพระเนตรเมืองเจริญที่มโหสธบัณฑิตสร้างถวาย<br>
  ในแคว้นกปิละซึ่งมีพาหนะนับไม่ถ้วน<br>
  [๖๓๙] แต่นั้น ท้าวเธอครั้นเสด็จไปถึงแล้ว<br>
  จึงทรงส่งพระราชสาส์นไปถวายพระเจ้าพรหมทัตว่า<br>
  ข้าแต่มหาราช หม่อมฉันจะมา<br>
  เพื่อถวายบังคมพระยุคลบาทของพระองค์<br>
  [๖๔๐] ขอพระองค์โปรดพระราชทานพระธิดา<br>
  ผู้ทรงความงามทั่วทั้งองค์<br>
  ประดับด้วยเครื่องอลังการทำด้วยทองคำ<br>
  แห่ห้อมล้อมด้วยหมู่นางข้าหลวง<br>
  ให้เป็นมเหสีของหม่อมฉัน ณ บัดนี้เถิด<br>
  (พระเจ้าจูฬนีสดับถ้อยคำของราชทูตแล้วก็ทรงโสมนัส เมื่อจะทรงแสดงโสมนัส<br>
  ให้ปรากฏเด่นชัด ประทานรางวัลแก่ราชทูตแล้ว จึงตรัสว่า)<br>
  [๖๔๑] ข้าแต่พระเจ้าวิเทหะ พระองค์เสด็จมาดีแล้ว<br>
  อนึ่ง พระองค์มิได้เสด็จมาร้าย<br>
  เชิญพระองค์ทรงหาฤกษ์ไว้เถิด หม่อมฉันจะถวายพระราชธิดา<br>
  ผู้ประดับด้วยเครื่องอลังการทำด้วยทองคำ<br>
  แห่ห้อมล้อมด้วยหมู่นางข้าหลวงแก่พระองค์<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๖๔๒] ลำดับนั้น พระเจ้าวิเทหะก็ได้ทรงหาฤกษ์<br>
  ครั้นแล้วจึงทรงส่งพระราชสาส์นไปถวายพระเจ้าพรหมทัตว่า<br>
  [๖๔๓] ขอพระองค์ทรงพระราชทานพระราชธิดา<br>
  ผู้ทรงความงามทั่วทั้งองค์<br>
  ประดับด้วยเครื่องอลังการทำด้วยทองคำ<br>
  แห่ห้อมล้อมด้วยหมู่นางข้าหลวง<br>
  ให้เป็นมเหสีของหม่อมฉัน ณ บัดนี้เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๘๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (ฝ่ายพระเจ้าจูฬนีตรัสตอบว่า)<br>
  [๖๔๔] หม่อมฉันจะถวายพระราชธิดา<br>
  ผู้ทรงความงามทั่วทั้งองค์<br>
  ประดับด้วยเครื่องอลังการทำด้วยทองคำ<br>
  แห่ห้อมล้อมด้วยหมู่นางข้าหลวง<br>
  ให้เป็นมเหสีของพระองค์ ณ บัดนี้<br>
  (พระเจ้าวิเทหะเมื่อทรงปรึกษากับอาจารย์ผู้เป็นบัณฑิต จึงตรัสว่า)<br>
  [๖๔๕] กองพลช้าง กองพลม้า กองพลรถ และกองพลราบ<br>
  เป็นกองทัพที่สวมเกราะตั้งอยู่<br>
  จุดคบเพลิงสว่างไสวอยู่<br>
  บัณฑิตทั้งหลายจะเข้าใจอย่างไรหนอ<br>
  [๖๔๖] กองพลช้าง กองพลม้า กองพลรถ และกองพลราบ<br>
  เป็นกองทัพที่สวมเกราะตั้งอยู่<br>
  จุดคบเพลิงสว่างไสวอยู่<br>
  บัณฑิตทั้งหลายจักทำอย่างไรหนอ<br>
  (มโหสธบัณฑิตโพธิสัตว์กราบทูลว่า)<br>
  [๖๔๗] ข้าแต่มหาราช พระเจ้าจูฬนีพรหมทัตมีกำลังมาก<br>
  รักษาพระองค์ไว้ จะทรงประทุษร้ายพระองค์<br>
  รุ่งเช้าก็จักรับสั่งให้ปลงพระชนม์พระองค์<br>
  (พระเจ้าวิเทหะทรงกลัวต่อมรณภัย ได้ตรัสว่า)<br>
  [๖๔๘] หทัยของเราสั่นและปากก็แห้งผาก<br>
  เราไม่ได้รับความเย็นใจเลย เป็นเสมือนถูกไฟเผาอยู่กลางแดด<br>
  [๖๔๙] เบ้าหลอมทองของพวกช่างทองย่อมไหม้อยู่ข้างใน<br>
  หาไหม้ข้างนอกไม่ฉันใด<br>
  ใจของเราก็ฉันนั้น ไหม้อยู่ข้างใน หาไหม้ข้างนอกไม่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๘๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (มโหสธบัณฑิตโพธิสัตว์ได้ยินเสียงพระเจ้าวิเทหะคร่ำครวญ จึงกราบทูลว่า)<br>
  [๖๕๐] ข้าแต่พระองค์ผู้เป็นกษัตริย์ ทรงเป็นผู้ประมาท<br>
  ล่วงเลยการปรึกษา ทำลายการปรึกษา<br>
  บัดนี้ ขอชนทั้งหลายผู้เป็นบัณฑิต มีปัญญา<br>
  จงป้องกันพระองค์เถิด<br>
  [๖๕๑] พระราชาไม่ทรงทำตามคำของข้าพระองค์ผู้เป็นอำมาตย์<br>
  ผู้ใคร่ประโยชน์และหวังดี ทรงยินดีด้วยปีติของพระองค์<br>
  จึงเหมือนเนื้อติดบ่วงนายพราน<br>
  [๖๕๒] ปลาอยากกินเหยื่อสด กลืนขอเบ็ดที่ใช้เหยื่อปิดบังไว้<br>
  ก็ไม่รู้ว่าตนจะตายฉันใด<br>
  [๖๕๓] ข้าแต่พระราชา พระองค์ทรงติดอยู่ในกาม<br>
  ก็ย่อมไม่ทรงทราบพระธิดาของพระเจ้าจูฬนี<br>
  เหมือนปลาไม่รู้จักตนว่าจะตายฉันนั้น<br>
  [๖๕๔] ถ้าพระองค์เสด็จไปแคว้นปัญจาละ<br>
  ก็จักเสียพระองค์ไปทันที ภัยใหญ่จักมาถึงพระองค์<br>
  เหมือนภัยคือความตายมาถึงเนื้อตัวเดินไปตามทาง<br>
  [๖๕๕] ข้าแต่พระองค์ผู้เป็นจอมชน บุรุษผู้เป็นอนารยชน<br>
  ก็เป็นเหมือนงูที่อยู่ในชายพกจะพึงกัดได้<br>
  นักปราชญ์ไม่พึงผูกไมตรีกับบุรุษผู้นั้น<br>
  เพราะการสังคมกับบุรุษชั่วนำทุกข์มาให้โดยแท้<br>
  [๖๕๖] ข้าแต่พระองค์ผู้เป็นจอมชน<br>
  นักปราชญ์พึงผูกไมตรีกับบุคคลผู้มีศีล<br>
  เป็นพหูสูตที่รู้จักกันนั้นแหละ<br>
  เพราะการสมาคมกับสัตบุรุษนำสุขมาให้โดยแท้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๘๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (มโหสธบัณฑิตโพธิสัตว์ข่มพระเจ้าวิเทหะยิ่งขึ้น จึงนำพระดำรัสที่ตรัสไว้ใน<br>
  กาลก่อนมากราบทูลว่า)<br>
  [๖๕๗] ข้าแต่พระราชา พระองค์ได้ตรัสถึงเหตุ<br>
  ที่จะให้ได้รัตนะอันสูงส่งในสำนักของข้าพระองค์<br>
  ทรงเป็นผู้โง่เขลา บ้าน้ำลาย<br>
  ข้าพระองค์เป็นบุตรของคหบดี เติบโตมาด้วยหางไถ<br>
  จะรู้เหตุที่จะให้ได้รัตนะอันสูงส่งเหมือนคนอื่น ๆ ได้อย่างไร<br>
  [๖๕๘] ท่านทั้งหลายจงไสคอมโหสธบัณฑิตนี้<br>
  ผู้พูดเป็นอันตรายต่อการได้รัตนะของเรา<br>
  ขับไล่ให้พ้นไปจากแคว้นของเรา<br>
  (พระเจ้าวิเทหะเมื่อจะยึดมโหสธบัณฑิตโพธิสัตว์เป็นที่พึ่ง จึงตรัสว่า)<br>
  [๖๕๙] มโหสธ เหล่าบัณฑิตย่อมไม่พูดทิ่มแทงเพราะโทษที่ล่วงไปแล้ว<br>
  เพราะเหตุไร เจ้าจึงมาทิ่มแทงเรา<br>
  เหมือนม้าที่เขาล่ามไว้ถูกแทงด้วยปฏัก<br>
  [๖๖๐] ถ้าเจ้าเห็นว่าเราจะพ้นภัยหรือปลอดภัย<br>
  เพราะเหตุไร เจ้าจึงทิ่มแทงเราเพราะโทษที่ล่วงไปแล้วเล่า<br>
  จงสั่งสอนเราโดยความสวัสดีนั้นเถิด<br>
  (มโหสธบัณฑิตโพธิสัตว์กราบทูลว่า)<br>
  [๖๖๑] ข้าแต่กษัตริย์ กรรมของมนุษย์ที่ล่วงไปแล้ว<br>
  ทำได้ยาก เกิดขึ้นได้ยากอย่างยิ่ง<br>
  ข้าพระองค์ไม่อาจจะปลดเปลื้องพระองค์ได้<br>
  ขอพระองค์ได้โปรดทรงทราบเถิด<br>
  [๖๖๒] ช้างทั้งหลายที่มีฤทธิ์ มียศ<br>
  สามารถเหาะไปทางอากาศได้ ของพระราชาใดมีอยู่<br>
  ช้างเหล่านั้นก็จะพึงพาพระราชานั้นไปได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๘๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๖๖๓] ม้าทั้งหลายที่มีฤทธิ์ มียศ<br>
  สามารถเหาะไปทางอากาศได้ ของพระราชาใดมีอยู่<br>
  ม้าเหล่านั้นก็จะพึงพาพระราชานั้นไปได้<br>
  [๖๖๔] นกทั้งหลายที่มีฤทธิ์ มียศ<br>
  สามารถบินไปทางอากาศได้ ของพระราชาใดมีอยู่<br>
  นกเหล่านั้นจะพึงพาพระราชานั้นไปได้<br>
  [๖๖๕] ยักษ์ทั้งหลายที่มีฤทธิ์ มียศ<br>
  สามารถเหาะไปทางอากาศได้ ของพระราชาใดมีอยู่<br>
  ยักษ์เหล่านั้นก็จะพึงพาพระราชานั้นไปได้<br>
  [๖๖๖] ข้าแต่กษัตริย์ กรรมของมนุษย์ที่ล่วงไปแล้ว<br>
  ทำได้ยาก เกิดขึ้นได้ยากอย่างยิ่ง<br>
  ข้าพระองค์ไม่อาจปลดเปลื้องพระองค์ทางอากาศได้<br>
  (เสนกบัณฑิตเมื่อจะขอร้องมโหสธบัณฑิตโพธิสัตว์ จึงได้กล่าวว่า)<br>
  [๖๖๗] บุรุษผู้ยังมองไม่เห็นฝั่งในมหาสมุทร ได้ที่พำนักในที่ใด<br>
  เขาย่อมได้รับความสุขในที่นั้นฉันใด<br>
  [๖๖๘] ท่านมโหสธ ขอท่านจงได้เป็นที่พึ่ง<br>
  ทั้งของพวกข้าพเจ้าและพระราชาฉันนั้นเถิด<br>
  ท่านเป็นผู้ประเสริฐสุดของพวกข้าพเจ้าเหล่ามนตรี<br>
  ขอท่านจงช่วยปลดเปลื้องข้าพเจ้าทั้งหลาย<br>
  ให้พ้นจากทุกข์ด้วยเถิด<br>
  (ลำดับนั้น มโหสธบัณฑิตโพธิสัตว์เมื่อจะข่มเสนกบัณฑิต จึงกล่าวว่า)<br>
  [๖๖๙] ท่านอาจารย์เสนกะ กรรมของมนุษย์ที่ล่วงไปแล้ว<br>
  ทำได้ยาก เกิดขึ้นได้ยากอย่างยิ่ง<br>
  ข้าพเจ้าไม่อาจจะปลดเปลื้องท่านได้<br>
  ขอท่านจงรู้เอาเองเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๘๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (พระเจ้าวิเทหะตรัสถามว่า)<br>
  [๖๗๐] ขอท่านจงฟังคำนี้ของข้าพเจ้า ท่านเห็นภัยใหญ่นั่นหรือ<br>
  บัดนี้ ข้าพเจ้าขอถามท่านอาจารย์เสนกะ<br>
  ณ ที่นี้ ท่านจะเข้าใจสิ่งที่ควรทำอย่างไร<br>
  (เสนกบัณฑิตได้ฟังดังนั้น จึงกราบทูลว่า)<br>
  [๖๗๑] พวกเราจะปิดประตูเอาไฟจุดเผา<br>
  หรือมิฉะนั้นก็จับศัสตราห้ำหั่นฆ่ากันและกัน<br>
  ชิงละชีวิตไปเสียก่อน อย่าให้พระเจ้าพรหมทัตฆ่าพวกเรา<br>
  ด้วยการทรมานเป็นเวลานานเลย<br>
  (พระเจ้าวิเทหะตรัสถามปุกกุสบัณฑิตว่า)<br>
  [๖๗๒] ขอท่านจงฟังคำนี้ของข้าพเจ้า ท่านเห็นภัยใหญ่นั่นหรือ<br>
  บัดนี้ ข้าพเจ้าขอถามท่านอาจารย์ปุกกุสะ<br>
  ณ ที่นี้ ท่านจะเข้าใจสิ่งที่ควรทำอย่างไร<br>
  (ปุกกุสบัณฑิตกราบทูลว่า)<br>
  [๖๗๓] พวกเราจะกินยาพิษฆ่าตัวตาย ชิงละชีวิตไปเสียก่อน<br>
  อย่าให้พระเจ้าพรหมทัตฆ่าพวกเรา<br>
  ด้วยการทรมานเป็นเวลานานเลย<br>
  (พระเจ้าวิเทหะตรัสถามกามินทบัณฑิตว่า)<br>
  [๖๗๔] ขอท่านจงฟังคำนี้ของข้าพเจ้า ท่านเห็นภัยใหญ่นั่นหรือ<br>
  บัดนี้ ข้าพเจ้าขอถามท่านอาจารย์กามินทะ<br>
  ณ ที่นี้ ท่านจะเข้าใจสิ่งที่ควรทำอย่างไร<br>
  (กามินทบัณฑิตกราบทูลว่า)<br>
  [๖๗๕] พวกเราจะเอาเชือกผูกคอตายหรือโดดเหวตาย<br>
  อย่าให้พระเจ้าพรหมทัตฆ่าพวกเรา<br>
  ด้วยการทรมานเป็นเวลานานเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๘๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (พระเจ้าวิเทหะตรัสถามเทวินทบัณฑิตว่า)<br>
  [๖๗๖] ขอท่านจงฟังคำนี้ของข้าพเจ้า ท่านเห็นภัยใหญ่นั่นหรือ<br>
  บัดนี้ ข้าพเจ้าขอถามท่านอาจารย์เทวินทะ<br>
  ณ ที่นี้ ท่านจะเข้าใจสิ่งที่ควรทำอย่างไร<br>
  (เทวินทบัณฑิตกราบทูลว่า) <br>
  [๖๗๗] พวกเราจะปิดประตูเอาไฟจุดเผา<br>
  หรือมิฉะนั้นก็จับศัสตราห้ำหั่นฆ่ากันและกัน<br>
  ชิงละชีวิตไปเสียก่อน มโหสธไม่สามารถจะช่วยปลดเปลื้องพวกเรา<br>
  ให้รอดพ้นไปได้โดยง่ายเลย<br>
  (พระเจ้าวิเทหะได้สดับดังนั้น คร่ำครวญจนมโหสธบัณฑิตโพธิสัตว์ได้ยิน จึง<br>
  ตรัสว่า)<br>
  [๖๗๘] บุคคลแสวงหาแก่นของต้นกล้วย แต่ไม่พบฉันใด<br>
  พวกเราเมื่อค้นหาปัญหาคืออุบายที่จะพ้นทุกข์<br>
  ก็ไม่พบปัญหานั้นฉันนั้น<br>
  [๖๗๙] บุคคลแสวงหาแก่นงิ้ว แต่ไม่พบฉันใด<br>
  พวกเราเมื่อค้นหาปัญหาคืออุบายที่จะพ้นทุกข์<br>
  ก็ไม่พบปัญหานั้นฉันนั้น<br>
  [๖๘๐] การที่เราทั้งหลายอยู่ในสำนักหมู่พาล<br>
  ซึ่งเป็นพวกเขลา ไม่รู้อะไร<br>
  ก็เท่ากับฝูงกุญชรอยู่ในที่ไม่มีน้ำซึ่งเป็นถิ่นไม่สมควรหนอ<br>
  [๖๘๑] หทัยของเราสั่น และปากก็แห้งผาก<br>
  เราไม่ได้รับความเย็นใจเลย เป็นเหมือนถูกไฟเผาอยู่กลางแดด<br>
  [๖๘๒] เบ้าหลอมทองของพวกช่างทองย่อมไหม้อยู่ข้างใน<br>
  หาไหม้ข้างนอกไม่ ฉันใด<br>
  ใจของเราก็ฉันนั้น ไหม้อยู่ข้างใน หาไหม้ข้างนอกไม่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๘๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๖๘๓] ลำดับนั้น มโหสธบัณฑิตผู้เป็นปราชญ์มองเห็นประโยชน์นั้น<br>
  เห็นพระเจ้าวิเทหะผู้ประสบทุกข์ จึงได้กราบทูลคำนี้ว่า<br>
  [๖๘๔] ข้าแต่มหาราช พระองค์อย่าได้ทรงกลัวเลย <br>
  ข้าแต่พระองค์ผู้เป็นจอมทัพ พระองค์อย่าได้ทรงกลัวไปเลย<br>
  ข้าพระองค์จักช่วยปลดเปลื้องพระองค์ให้รอดพ้น <br>
  เหมือนช่วยปลดเปลื้องดวงจันทร์ที่ถูกราหูจับให้หลุดพ้น<br>
  [๖๘๕] ข้าแต่มหาราช พระองค์อย่าได้ทรงกลัวเลย<br>
  ข้าแต่พระองค์ผู้เป็นจอมทัพ พระองค์อย่าได้ทรงกลัวไปเลย<br>
  ข้าพระองค์จักช่วยปลดเปลื้องพระองค์ให้รอดพ้น<br>
  เหมือนช่วยปลดเปลื้องดวงอาทิตย์ที่ถูกราหูจับให้หลุดพ้น<br>
  [๖๘๖] ข้าแต่มหาราช พระองค์อย่าได้ทรงกลัวเลย<br>
  ข้าแต่พระองค์ผู้เป็นจอมทัพ พระองค์อย่าได้ทรงกลัวไปเลย<br>
  ข้าพระองค์จักช่วยปลดเปลื้องพระองค์ให้รอดพ้น<br>
  เหมือนช่วยปลดเปลื้องช้างเชือกจมปลักให้รอดพ้น<br>
  [๖๘๗] ข้าแต่มหาราช พระองค์อย่าได้ทรงกลัวเลย<br>
  ข้าแต่พระองค์ผู้เป็นจอมทัพ พระองค์อย่าได้ทรงกลัวไปเลย<br>
  ข้าพระองค์จักช่วยปลดเปลื้องพระองค์ให้รอดพ้น<br>
  เหมือนช่วยปลดเปลื้องงูที่ติดอยู่ในข้องให้รอดพ้น<br>
  [๖๘๘] ข้าแต่มหาราช พระองค์อย่าได้ทรงกลัวเลย<br>
  ข้าแต่พระองค์ผู้เป็นจอมทัพ พระองค์อย่าได้ทรงกลัวไปเลย<br>
  ข้าพระองค์จักช่วยปลดเปลื้องพระองค์ให้รอดพ้น<br>
  เหมือนคนช่วยปล่อยนกที่ติดอยู่ในกรงให้รอดพ้น<br>
  [๖๘๙] ข้าแต่มหาราช พระองค์อย่าได้ทรงกลัวเลย<br>
  ข้าแต่พระองค์ผู้เป็นจอมทัพ พระองค์อย่าได้ทรงกลัวไปเลย<br>
  ข้าพระองค์จักช่วยปลดเปลื้องพระองค์ให้รอดพ้น<br>
  เหมือนคนช่วยปล่อยปลาที่ติดแหให้รอดพ้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๘๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๖๙๐] ข้าแต่มหาราช พระองค์อย่าได้ทรงกลัวเลย<br>
  ข้าแต่พระองค์ผู้เป็นจอมทัพ พระองค์อย่าได้ทรงกลัวไปเลย<br>
  ข้าพระองค์จักช่วยปลดเปลื้องพระองค์<br>
  พร้อมด้วยพระราชยานหมู่พลและพาหนะให้รอดพ้น<br>
  [๖๙๑] ข้าแต่มหาราช พระองค์อย่าได้ทรงกลัวเลย<br>
  ข้าแต่พระองค์ผู้เป็นจอมทัพ พระองค์อย่าได้ทรงกลัวไปเลย<br>
  ข้าพระองค์จักขับไล่กองทัพของพระเจ้าปัญจาละให้หนีไป<br>
  เหมือนขับไล่กาและเหยี่ยวให้หนีไป<br>
  [๖๙๒] อำมาตย์ใดพึงปลดเปลื้องพระองค์<br>
  ผู้ตกอยู่ในที่คับขันให้พ้นจากทุกข์ไม่ได้<br>
  ปัญญาของอำมาตย์ผู้เช่นนั้นหรืออำมาตย์<br>
  ผู้สมบูรณ์ด้วยปัญญาผู้เช่นนั้น จะมีประโยชน์อะไร<br>
  (มโหสธบัณฑิตโพธิสัตว์สั่งเหล่าทหารให้เปิดประตูอุโมงค์ว่า)<br>
  [๖๙๓] มาเถิด ลุกขึ้นเถิดมาณพทั้งหลาย<br>
  จงเปิดปากอุโมงค์และประตูเรือนเถิด<br>
  พระเจ้าวิเทหะ พร้อมอำมาตย์จักเสด็จไปทางอุโมงค์<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๖๙๔] พวกคนติดตามของมโหสธบัณฑิตฟังคำสั่งของมโหสธนั้นแล้ว<br>
  ช่วยกันเปิดประตูอุโมงค์และถอดกลอนที่ติดยนต์<br>
  [๖๙๕] เสนกะเดินนำเสด็จไปข้างหน้า<br>
  มโหสธเดินตามเสด็จไปข้างหลัง<br>
  พระเจ้าวิเทหะมีอำมาตย์ห้อมล้อมเสด็จไปท่ามกลาง<br>
  [๖๙๖] พระเจ้าวิเทหะเสด็จออกไปจากอุโมงค์แล้ว<br>
  เสด็จขึ้นประทับเรือพระที่นั่ง ส่วนมโหสธบัณฑิตได้ทราบว่า<br>
  พระเจ้าวิเทหะเสด็จขึ้นประทับเรือพระที่นั่งแล้ว<br>
  จึงถวายอนุสาสน์ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๙๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๖๙๗] ขอเดชะพระองค์ผู้เป็นจอมชน ผู้นี้คือพระโอรส<br>
  แห่งพระเจ้าจูฬนีผู้เป็นพระสัสสุระ (พ่อตา) ของพระองค์<br>
  พระเทวีนี้เป็นพระสัสสุ (แม่ยาย) ของพระองค์<br>
  ขอโปรดทรงปฏิบัติต่อพระสัสสุของพระองค์<br>
  เหมือนทรงปฏิบัติต่อพระราชมารดาของพระองค์เถิด<br>
  [๖๙๘] ข้าแต่พระองค์ผู้เป็นจอมทัพ<br>
  พระภาดาแท้ ๆ ผู้ร่วมพระอุทร มีพระชนนีเดียวกัน<br>
  พระองค์ก็ควรทรงเอ็นดูฉันใด<br>
  พระปัญจาลจันทราชกุมารพระองค์ก็ควรเอ็นดูฉันนั้น<br>
  [๖๙๙] ข้าแต่พระองค์ผู้เป็นจอมทัพ<br>
  พระนางปัญจาลจันทนีราชบุตรีของพระเจ้าพรหมทัตนี้<br>
  ที่พระองค์ทรงปรารถนายิ่งนัก<br>
  ขอพระองค์จงทำความรักใคร่ในพระนางของพระองค์<br>
  พระนางจะเป็นมเหสีของพระองค์<br>
  (พระเจ้าวิเทหะทรงประสงค์จะเสด็จไป จึงตรัสกับมโหสธบัณฑิตโพธิสัตว์ว่า)<br>
  [๗๐๐] มโหสธ ท่านจงรีบขึ้นเรือเถิด<br>
  จะยืนอยู่ที่ฝั่งทำไมหนอ พวกเราพ้นจากทุกข์ได้โดยยาก<br>
  จงรีบไป ณ บัดนี้เถิด<br>
  (มโหสธบัณฑิตโพธิสัตว์ได้ฟังพระราชดำรัสนั้นแล้ว จึงกราบทูลว่า)<br>
  [๗๐๑] ข้าแต่มหาราช การที่ข้าพระองค์เป็นผู้นำกองทัพ<br>
  จะทอดทิ้งกองทัพแล้ว<br>
  พึงเอาตัวรอดนี้ ไม่เป็นธรรมเลย<br>
  [๗๐๒] ข้าแต่พระองค์ผู้เป็นจอมทัพ<br>
  ข้าพระองค์จักนำกองทัพที่พระองค์ละทิ้งไว้ในพระราชนิเวศน์<br>
  ซึ่งพระเจ้าพรหมทัตพระราชทานแล้วนั้นกลับมา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๙๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (ลำดับนั้น พระเจ้าวิเทหะตรัสว่า)<br>
  [๗๐๓] ท่านบัณฑิต ท่านมีเสนาน้อย<br>
  จักข่มพระเจ้าพรหมทัตผู้มีเสนามากได้อย่างไร<br>
  ท่านไม่มีกำลังจักเดือดร้อน<br>
  เพราะพระเจ้าพรหมทัตมีกำลัง<br>
  (มโหสธบัณฑิตโพธิสัตว์กราบทูลว่า)<br>
  [๗๐๔] ผู้มีปัญญา ถึงจะมีเสนาน้อย<br>
  ก็ชนะคนที่มีเสนามากแต่ไม่มีปัญญาได้<br>
  เหมือนพระราชาผู้ทรงพระปรีชา<br>
  ย่อมชนะพระราชาหลายพระองค์ผู้ไม่ทรงพระปรีชาได้<br>
  ดังดวงอาทิตย์ขึ้นมากำจัดความมืด<br>
  (พระเจ้าวิเทหะ ทรงสรรเสริญคุณของมโหสธบัณฑิตโพธิสัตว์แก่เสนกบัณฑิต<br>
  ว่า)<br>
  [๗๐๕] ท่านอาจารย์เสนกะ การอยู่ร่วมกับบัณฑิตทั้งหลาย<br>
  เป็นสุขดีหนอ เพราะมโหสธบัณฑิตได้ช่วยปลดเปลื้องพวกเรา<br>
  ผู้ตกอยู่ในเงื้อมมือของศัตรูให้รอดพ้นได้<br>
  เหมือนคนช่วยปล่อยนกที่ติดอยู่ในกรงให้รอดพ้น<br>
  และเหมือนคนช่วยปล่อยปลาที่ติดอยู่ในร่างแหให้พ้น<br>
  (เสนกบัณฑิตได้ฟังพระราชดำรัสนั้นแล้ว จึงสรรเสริญคุณของมโหสธบัณฑิต<br>
  โพธิสัตว์ว่า)<br>
  [๗๐๖] ข้าแต่มหาราช บัณฑิตทั้งหลาย<br>
  เป็นผู้นำความสุขมาให้โดยแท้<br>
  มโหสธบัณฑิตได้ช่วยปลดเปลื้องพวกเรา<br>
  ผู้ตกอยู่ในเงื้อมมือของศัตรูให้รอดพ้นได้<br>
  เหมือนคนช่วยปล่อยนกที่ติดอยู่ในกรงให้รอดพ้น<br>
  และเหมือนคนช่วยปล่อยปลาที่ติดอยู่ในร่างแหให้รอดพ้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๙๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๗๐๗] พระเจ้าจูฬนีผู้ทรงมีพระกำลังมาก<br>
  เฝ้าระวังไว้ตลอดราตรีทั้งสิ้น<br>
  ครั้นรุ่งอรุณก็เสด็จไปถึงอุปการนคร๑<br>
  [๗๐๘] พระเจ้าปัญจาละพระนามว่าจูฬนีผู้ทรงมีพระกำลังมาก<br>
  เสด็จขึ้นประทับช้างพระที่นั่งตัวประเสริฐมีกำลัง<br>
  ต่อมีอายุ ๖๐ ปีจึงเสื่อมกำลัง ได้รับสั่งแล้วว่า<br>
  [๗๐๙] พระองค์ทรงสวมเกราะแก้วมณี<br>
  มีพระหัตถ์ทรงพระแสงศร ได้ตรัสสำทับกับเหล่าทหารหาญ<br>
  ผู้เชี่ยวชาญศิลปะทุก ๆ ด้าน ซึ่งมาประชุมกันอยู่<br>
  (บัดนี้เมื่อจะทรงแสดงข้อความเหล่านั้นโดยย่อ พระบรมศาสดาจึงตรัสว่า)<br>
  [๗๑๐] กองพลช้าง กองพลม้า กองพลรถ<br>
  กองพลราบ ผู้มีฝีมือ ชำนาญในศิลปะธนู<br>
  ยิงได้แม่นยำ มาประชุมกันแล้ว<br>
  (พระเจ้าจูฬนีรับสั่งใหัจับพระเจ้าวิเทหะว่า)<br>
  [๗๑๑] พวกท่านจงไสช้างพลายงาทั้งหลายที่มีกำลัง<br>
  ต่อมีอายุ ๖๐ ปีจึงเสื่อมกำลังไป<br>
  ขอช้างทั้งหลายจงเหยียบย่ำทำลายเมือง<br>
  ที่พระเจ้าวิเทหะได้รับสั่งให้สร้างไว้ดีแล้ว<br>
  [๗๑๒] ขอให้ลูกศรขาวด้านหน้าทำด้วยเขี้ยวลูกสัตว์<br>
  มีปลายแหลมคมแทงทะลุกระดูกที่ถูกปล่อยไปแล้ว<br>
  จงข้ามไปตกลงด้วยกำลังธนูเถิด<br><br>เชิงอรรถ :<br>
  ๑ อุปการนคร หมายถึงนครที่มโหสธบัณฑิตให้สร้างขึ้นในเขตเมืองปัญจาลนคร(ของพระเจ้าจุฬามณี
  เพื่อใช้<br>
  เป็นที่ประทับของพระเจ้าวิเทหะ เพื่อรอเวลาเข้าพิธีวิวาห์กับพระนางปัญจาลจันทนีธิดาของพระเจ้าจุฬามณี<br>
  (ขุ.ชา.อ. ๙/๑๐๗/๓๘๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๙๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๗๑๓] พวกทหารรุ่นหนุ่ม ๆ สวมเกราะแกล้วกล้า<br>
  มีอาวุธมีด้ามอันงดงาม<br>
  เมื่อช้างใหญ่ทั้งหลายแล่นเข้าสงครามมาอยู่<br>
  จงหันหน้าสู้ช้างทั้งหลายเถิด<br>
  [๗๑๔] หอกทั้งหลายที่ชโลมด้วยน้ำมันส่องแสงเป็นประกายเพลิง<br>
  โชติช่วงตั้งอยู่ดังดาวประกายพรึกซึ่งมีรัศมีตั้งร้อย<br>
  [๗๑๕] เมื่อเหล่าทหารมีกำลังอาวุธ<br>
  สวมสังวาลรัดเกราะเช่นนี้ ไม่หนีสงคราม<br>
  พระเจ้าวิเทหะต่อให้มีปีกบินก็หนีไปไหนไม่พ้น<br>
  [๗๑๖] เหล่าทหาร ๓๙,๐๐๐ นายทั้งหมดของเรา<br>
  แต่ละคนล้วนถูกคัดเลือกไว้แล้ว<br>
  เราเที่ยวไปทั่วแผ่นดินก็ไม่เห็นทหารผู้ทัดเทียม<br>
  [๗๑๗] อนึ่ง ช้างพลายงาทั้งหลายที่ประดับแล้วล้วนแต่มีกำลัง<br>
  ต่อเมื่ออายุ ๖๐ ปีจึงเสื่อมกำลัง<br>
  ซึ่งมีเหล่าทหารหนุ่ม ๆ มีผิวพรรณดุจทองคำสง่างามอยู่บนคอ<br>
  [๗๑๘] ทหารเหล่านั้นมีเครื่องประดับสีเหลือง<br>
  นุ่งผ้าสีเหลือง ผ้านุ่งผ้าห่มสีเหลือง<br>
  ย่อมสง่างามอยู่บนคอช้างดังเทพบุตรในอุทยานนันทวัน<br>
  [๗๑๙] กระบี่ทั้งหลายที่มีสีเช่นเดียวกับปลาสลาด<br>
  ขัดถูด้วยน้ำมันเป็นประกายวาบวับ<br>
  ที่เหล่าทหารกล้าทำสำเร็จแล้ว<br>
  ลับเป็นอย่างดีมีคมอยู่เสมอ<br>
  [๗๒๐] ดาบส่องแสงจ้า ปราศจากสนิม<br>
  ทำด้วยเหล็กกล้าทนทาน<br>
  ที่เหล่าทหารผู้มีกำลังชำนาญในการฟันถือไว้แล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๙๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๗๒๑] ดาบเหล่านั้นล้วนแล้วแต่ด้ามทองคำ<br>
  ประกอบด้วยฝักสีแดง กวัดแกว่งไปมางดงาม<br>
  ดังสายฟ้าที่แปลบปลาบอยู่ในระหว่างก้อนเมฆ<br>
  [๗๒๒] เหล่าทหารดาบผู้แกล้วกล้าสวมเกราะ<br>
  สามารถตีลังกาไปในอากาศ ฉลาดในการใช้ดาบและโล่ห์<br>
  ฝึกฝนมาดีกว่าพลแม่นธนู สามารถจะตัดคอช้างให้ขาดตกลงไปได้<br>
  [๗๒๓] พระองค์ถูกทหารทั้งหลายเช่นนี้ล้อมไว้แล้ว<br>
  พระองค์จะพ้นไปจากที่นี้ไม่ได้<br>
  ข้าพระองค์ยังไม่เห็นราชานุภาพของพระองค์<br>
  ที่จะเป็นเหตุให้เสด็จดำเนินไปถึงกรุงมิถิลาได้<br>
  (มโหสธบัณฑิตโพธิสัตว์ กล่าวเย้ยหยันกับพระเจ้าจูฬนีว่า)<br>
  [๗๒๔] พระองค์ทรงด่วนไสช้างพระที่นั่งตัวประเสริฐมาทำไมหนอ<br>
  พระองค์มีพระทัยร่าเริงเสด็จมา<br>
  พระองค์ทรงสำคัญว่า เราเป็นผู้ได้ประโยชน์<br>
  [๗๒๕] ขอพระองค์ทรงลดแล่งธนูนั่นลงเสียเถิด<br>
  ทรงเก็บลูกศรเสียเถิด จงทรงเปลื้องเกราะอันงดงาม<br>
  ติดแผ่ไปด้วยแก้วไพฑูรย์และแก้วมณีออกเสียเถิด<br>
  (พระเจ้าจูฬนีได้สดับดังนั้น ทรงคุกคามมโหสธบัณฑิตโพธิสัตว์ว่า)<br>
  [๗๒๖] เจ้ามีสีหน้าผ่องใส และพูดอย่างฝืนยิ้ม<br>
  ความถึงพร้อมด้วยผิวพรรณเช่นนี้ย่อมมีในคราวใกล้ตาย<br>
  (มโหสธบัณฑิตโพธิสัตว์ประกาศข้อความนี้ว่า)<br>
  [๗๒๗] ข้าแต่ขัตติยราช พระดำรัสที่พระองค์ตรัสขู่คำราม<br>
  เป็นพระดำรัสที่เปล่าประโยชน์<br>
  พระองค์เป็นผู้มีความลับแตกเสียแล้ว<br>
  เพราะพระราชาของข้าพระองค์ยากที่พระองค์จะจับได้<br>
  เหมือนม้าขาเขยกขับม้าสินธพได้ยาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๙๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๗๒๘] พระราชาของข้าพระองค์พร้อมด้วยอำมาตย์ราชบริพาร<br>
  เสด็จข้ามแม่น้ำคงคาไปแล้วแต่วานนี้<br>
  ถ้าพระองค์จักทรงติดตามไป ก็จักตกไปสู่ความลำบาก<br>
  เหมือนกาบินไล่ติดตามพญาหงส์<br>
  (มโหสธบัณฑิตโพธิสัตว์ไม่พรั่นพรึงดุจพญาราชสีห์ ยกอุทาหรณ์มากราบ<br>
  ทูลว่า)<br>
  [๗๒๙] สุนัขจิ้งจอกทั้งหลายเป็นสัตว์ต่ำทรามกว่าเนื้อ<br>
  เห็นดอกทองกวาวบานในราตรี ก็เข้าใจว่า<br>
  เป็นชิ้นเนื้อ จึงเข้าล้อมต้นไว้<br>
  [๗๓๐] เมื่อราตรีผ่านพ้นไปแล้ว เมื่อดวงอาทิตย์ขึ้น<br>
  สุนัขจิ้งจอกที่ต่ำทรามกว่าเนื้อเหล่านั้น<br>
  ได้เห็นดอกทองกวาวที่บานแล้ว ก็หมดหวังฉันใด<br>
  [๗๓๑] ข้าแต่พระราชา พระองค์ทรงล้อมพระเจ้าวิเทหะ<br>
  ก็จักทรงหมดหวังเสด็จกลับไป ฉันนั้นเหมือนกัน<br>
  เหมือนสุนัขจิ้งจอกล้อมต้นทองกวาว<br>
  (พระเจ้าจูฬนีได้สดับดังนั้นแล้ว ทรงสั่งลงโทษมโหสธบัณฑิตโพธิสัตว์ว่า)<br>
  [๗๓๒] พวกเจ้าจงตัดมือ เท้า หู และจมูก<br>
  ของมโหสธนี้ผู้ที่ปล่อยพระเจ้าวิเทหะ<br>
  ศัตรูผู้ตกอยู่ในเงื้อมมือของเราให้รอดพ้นไป<br>
  [๗๓๓] พวกเจ้าจงเสียบมโหสธผู้ที่ปล่อยพระเจ้าวิเทหะ<br>
  ศัตรูผู้ตกอยู่ในเงื้อมมือของเราให้รอดพ้น<br>
  บนหลาวแล้วย่างมันเสียเหมือนย่างเนื้อนี้<br>
  [๗๓๔] บุคคลแทงหนังวัวลงบนแผ่นดิน<br>
  หรือใช้ขอเกี่ยวหนังราชสีห์ หรือหนังเสือโคร่งฉุดมาฉันใด<br>
  [๗๓๕] เราจักให้พวกเจ้าช่วยกันใช้หอกทิ่มแทงมโหสธนี้<br>
  ผู้ที่ปล่อยพระเจ้าวิเทหะ<br>
  ศัตรูผู้ตกอยู่ในเงื้อมมือของเราให้รอดพ้นฉันนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๙๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (มโหสธบัณฑิตโพธิสัตว์ได้ฟังพระราชดำรัสนั้น ก็หัวเราะกราบทูลว่า)<br>
  [๗๓๖] ถ้าพระองค์รับสั่งให้ตัดมือ เท้า หู และจมูกของข้าพระองค์<br>
  พระเจ้าวิเทหะก็จักรับสั่งให้ตัดมือและเท้าเป็นต้น<br>
  ของพระปัญจาลจันทราชกุมารเช่นเดียวกัน<br>
  [๗๓๗] ถ้าพระองค์รับสั่งให้ตัดมือ เท้า หู และจมูกของข้าพระองค์<br>
  พระเจ้าวิเทหะก็จักรับสั่งให้ตัดมือและเท้าเป็นต้น<br>
  ของพระนางปัญจาลจันทนีราชธิดาเช่นเดียวกัน<br>
  [๗๓๘] ถ้าพระองค์รับสั่งให้ตัดมือ เท้า หู และจมูกของข้าพระองค์<br>
  พระเจ้าวิเทหะก็จักรับสั่งให้ตัดมือและเท้าเป็นต้น<br>
  ของพระนางนันทาเทวีอัครมเหสีเช่นเดียวกัน<br>
  [๗๓๙] ถ้าพระองค์รับสั่งให้ตัดมือ เท้า หู และจมูกของข้าพระองค์<br>
  พระเจ้าวิเทหะก็จักรับสั่งให้ตัดมือและเท้าเป็นต้น<br>
  ของพระโอรส และพระชายาของพระองค์เช่นเดียวกัน<br>
  [๗๔๐] ถ้าพระองค์รับสั่งให้เสียบเนื้อของข้าพระองค์บนหลาว<br>
  แล้วย่างให้สุกเหมือนย่างเนื้อ<br>
  พระเจ้าวิเทหะก็จักรับสั่งให้เสียบพระมังสะ<br>
  ของพระปัญจาลจันทราชกุมารบนหลาวแล้วย่างให้สุกเช่นเดียวกัน<br>
  [๗๔๑] ถ้าพระองค์รับสั่งให้เสียบเนื้อของข้าพระองค์บนหลาว<br>
  แล้วย่างให้สุกเหมือนย่างเนื้อ<br>
  พระเจ้าวิเทหะก็จักรับสั่งให้เสียบพระมังสะ<br>
  ของพระนางปัญจาลจันทนีราชธิดาบนหลาวแล้วย่างให้สุกเช่นเดียวกัน<br>
  [๗๔๒] ถ้าพระองค์รับสั่งให้เสียบเนื้อของข้าพระองค์บนหลาว<br>
  แล้วย่างให้สุกเหมือนย่างเนื้อ<br>
  พระเจ้าวิเทหะก็จักรับสั่งให้เสียบพระมังสะ<br>
  ของพระนางนันทาเทวีอัครมเหสีแล้วย่างให้สุกเช่นเดียวกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๙๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๗๔๓] ถ้าพระองค์รับสั่งให้เสียบเนื้อของข้าพระองค์บนหลาว<br>
  แล้วย่างให้สุกเหมือนย่างเนื้อ<br>
  พระเจ้าวิเทหะก็จักรับสั่งให้เสียบพระมังสะ<br>
  ของพระโอรสและพระชายาของพระองค์แล้วย่างให้สุกเช่นเดียวกัน<br>
  [๗๔๔] ถ้าพระองค์รับสั่งให้เสียบข้าพระองค์แล้วใช้หอกทิ่มแทง<br>
  พระเจ้าวิเทหะก็จักรับสั่งให้ทิ่มแทง<br>
  พระปัญจาลจันทราชกุมารด้วยหอกเช่นเดียวกัน<br>
  [๗๔๕] ถ้าพระองค์รับสั่งให้เสียบข้าพระองค์แล้วใช้หอกทิ่มแทง<br>
  พระเจ้าวิเทหะก็จักรับสั่งให้ทิ่มแทง<br>
  พระนางปัญจาลจันทนีราชธิดาเช่นเดียวกัน<br>
  [๗๔๖] ถ้าพระองค์รับสั่งให้เสียบข้าพระองค์แล้วใช้หอกทิ่มแทง<br>
  พระเจ้าวิเทหะก็จักรับสั่งให้ใช้หอกทิ่งแทง<br>
  พระนางนันทาเทวีอัครมเหสีเช่นเดียวกัน<br>
  [๗๔๗] ถ้าพระองค์รับสั่งให้เสียบข้าพระองค์แล้วใช้หอกทิ่มแทง<br>
  พระเจ้าวิเทหะก็จักรับสั่งให้ใช้หอกทิ่มแทง<br>
  พระโอรสและพระชายาของพระองค์เช่นเดียวกัน<br>
  ข้อความดังกราบทูลมาอย่างนี้ ข้าพระองค์กับพระเจ้าวิเทหะ<br>
  ได้ปรึกษาตกลงกันไว้แล้วในที่ลับ<br>
  [๗๔๘] โล่หนักประมาณ ๑๐๐ ปละ๑<br>
  ที่ช่างหนังทำสำเร็จแล้วด้วยมีดของช่างหนัง<br>
  ย่อมช่วยป้องกันตนเพื่อห้ามลูกศรฉันใด<br><br>เชิงอรรถ :<br>
  ๑ โล่หนักประมาณ ๑๐๐ ปละ หมายถึงโล่หนังหนักประมาณ ๑๐๐ ปละ (๑ ปละ ประมาณ ๔ ออนซ์)<br>
  ซึ่งเขาใช้น้ำด่างจำนวนมากกัดทำให้อ่อน (ขุ.ชา.อ. ๙/๗๔๘/๓๙๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๙๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๗๔๙] ข้าพระองค์ก็ฉันนั้น เป็นผู้นำสุขมาให้<br>
  บรรเทาทุกข์ถวายพระเจ้าวิเทหะผู้ทรงยศ<br>
  จึงจำกัดมติของพระองค์เสีย<br>
  ดุจกำจัดลูกศรด้วยโล่หนัก ๔๐๐ ปละ<br>
  [๗๕๐] ข้าแต่มหาราชผู้เป็นกษัตริย์ ขอพระองค์จงทอดพระเนตร<br>
  พระราชมณเฑียรของพระองค์อันว่างเปล่า<br>
  พระสนมกำนัลใน พระกุมาร และพระมารดาของพระองค์<br>
  ข้าพระองค์ให้นำออกทางอุโมงค์<br>
  นำไปถวายพระเจ้าวิเทหะแล้ว<br>
  (พระเจ้าจูฬนีเมื่อสั่งให้อำมาตย์คนหนึ่งมาเฝ้าแล้วส่งไปเพื่อให้รู้ความจริง จึง<br>
  ตรัสว่า)<br>
  [๗๕๑] เชิญพวกเจ้าจงไปสู่ราชมณเฑียรของเราแล้วตรวจดู<br>
  คำของมโหสธนี้จริงหรือเท็จอย่างไร<br>
  (อำมาตย์นั้นไปแล้วกลับมา กราบทูลว่า)<br>
  [๗๕๒] ข้าแต่มหาราช มโหสธกราบทูลว่าฉันใด<br>
  คำนั้นเป็นจริงฉันนั้น<br>
  พระราชมณเฑียรทุกแห่งว่างเปล่า<br>
  เกลื่อนกล่นไปด้วยฝูงกา<br>
  (มโหสธบัณฑิตโพธิสัตว์พรรณนามรรคาที่พระนางนันทาเทวีเสด็จไป จึงทูลว่า)<br>
  [๗๕๓] ข้าแต่มหาราช<br>
  พระนางนันทาเทวีทรงพระโฉมงดงามทั่วทั้งสรรพางค์<br>
  มีพระโสณีผึ่งผายงามดุจดังแท่งทองคำธรรมชาติ<br>
  มีปกติตรัสพระสำเนียงอันอ่อนหวานประดุจดังลูกหงส์<br>
  เสด็จไปทางอุโมงค์นี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๒๙๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  [๗๕๔] ข้าแต่มหาราช พระนางนันทาเทวีทรงพระโฉม<br>
  งดงามทั่วทั้งสรรพางค์ ทรงพระภูษาโกไสย<br>
  มีพระสรีระเหลืองอร่าม มีสายรัดพระองค์งดงามด้วยทองคำ<br>
  ข้าพระองค์นำออกไปแล้วจากอุโมงค์นี้<br>
  [๗๕๕] พระนางนันทาเทวีมีพระบาทแดงสดใส<br>
  ทรงพระโฉมงดงาม มีสายรัดพระองค์เป็นแก้วมณีแกมทองคำ<br>
  มีดวงพระเนตรดังนัยน์ตานกพิราบ มีพระสรีระงดงาม<br>
  มีพระโอษฐ์แดงดังลูกตำลึงสุกสะโอดสะอง<br>
  [๗๕๖] มีบั้นพระองค์เล็กเรียวดังเถานาคลดาที่เกิดดีแล้ว<br>
  และเหมือนกาญจนไพที มีพระเกสายาวดำ<br>
  มีปลายช้อนขึ้นเล็กน้อย<br>
  [๗๕๗] มีดวงพระเนตรเขื่องดุจดวงตาของลูกเนื้อทรายที่เกิดดีแล้ว<br>
  และดุจเปลวเพลิงในฤดูหนาว<br>
  เหมือนแม่น้ำใกล้ภูผาอันดารดาษไปด้วยไม้ไผ่ต้นเล็ก ๆ<br>
  [๗๕๘] พระนางมีพระเพลางามดังงวงอัยรา<br>
  ที่สำคัญมีพระถันยุคลดังคู่ผลมะพลับ<br>
  มีพระสัณฐานสันทัด ไม่สูงนัก ไม่ต่ำนัก<br>
  มีพระโขนงพองาม ไม่มากนัก<br>
  (มโหสธบัณฑิตโพธิสัตว์ ทราบว่าพระเจ้าจูฬนีมีความเสน่หาเกิดขึ้น จึง<br>
  กราบทูลต่ออีกว่า)<br>
  [๗๕๙] ข้าแต่พระองค์ผู้มีพาหนะที่สมบูรณ์ด้วยสิริ<br>
  พระองค์คงจะทรงยินดีกับการทิวงคต<br>
  ของพระนางนันทาเทวีเป็นแน่<br>
  ข้าพระองค์และพระนางนันทาเทวี<br>
  ก็จะพากันไปสำนักของพญายมด้วยกันแน่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๐๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (ลำดับนั้น พระเจ้าจูฬนีจึงตรัสถามมโหสธบัณฑิตโพธิสัตว์ว่า)<br>
  [๗๖๐] มโหสธผู้ได้ปล่อยพระเจ้าวิเทหะ<br>
  ศัตรูผู้ตกอยู่ในเงื้อมมือของเราทำเล่ห์กลทิพย์หรือทำภาพลวงตา<br>
  (มโหสธบัณฑิตโพธิสัตว์ได้ฟังพระราชดำรัสนั้น จึงกราบทูลว่า)<br>
  [๗๖๑] ข้าแต่มหาราช บัณฑิตทั้งหลายในโลกนี้<br>
  ย่อมทำเล่ห์กลอันเป็นทิพย์<br>
  ชนผู้มีปัญญามีมันสมองเหล่านั้นย่อมปลดเปลื้องตนได้<br>
  [๗๖๒] เหล่าทหารหนุ่มผู้รับใช้เป็นคนฉลาด<br>
  เป็นผู้ขุดอุโมงค์ของข้าพระองค์ผู้ได้สร้างหนทาง<br>
  ที่พระเจ้าวิเทหะได้เสด็จไปกรุงมิถิลาไว้มีอยู่<br>
  (มโหสธบัณฑิตโพธิสัตว์ทราบความประสงค์ของพระเจ้าจูฬนี จึงทูลว่า)<br>
  [๗๖๓] ข้าแต่มหาราช ขอพระองค์ทอดพระเนตรอุโมงค์<br>
  ที่สร้างไว้ดีแล้วงดงาม เรืองรองด้วยถ่องแถวแห่งกองพลช้าง<br>
  กองพลม้า กองพลรถ และกองพลราบ<br>
  ซึ่งเขาทำเป็นรูปปั้นและเป็นลวดลายไว้ที่สำเร็จดีแล้วเถิด<br>
  (พระเจ้าจูฬนีทรงเห็นอุโมงค์แล้ว ทรงยกย่องคุณของมโหสธบัณฑิตโพธิสัตว์ว่า)<br>
  [๗๖๔] มโหสธ เป็นลาภของชนชาวแคว้นวิเทหะหนอ<br>
  (และ)เป็นลาภของผู้ที่มีเหล่าบัณฑิตเช่นนี้<br>
  อยู่ในเรือนในแคว้นเหมือนมีเจ้า<br>
  (ลำดับนั้น พระเจ้าจูฬนีตรัสด้วยประสงค์จะให้มโหสธบัณฑิตโพธิสัตว์อยู่ใน<br>
  สำนักของตนว่า)<br>
  [๗๖๕] เราจะให้เครื่องดำเนินชีวิต ที่บริหาร<br>
  เบี้ยเลี้ยงและบำเหน็จเป็น ๒ เท่า<br>
  ให้โภคะอันไพบูลย์ เจ้าจงใช้สอยและรื่นรมย์ในกามเถิด<br>
  เจ้าไม่กลับไปยังแคว้นวิเทหะ พระเจ้าวิเทหะจักทรงทำอะไรได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๐๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (มโหสธบัณฑิตโพธิสัตว์เมื่อจะปฏิเสธ จึงกราบทูลว่า)<br>
  [๗๖๖] ข้าแต่มหาราช บุคคลผู้ที่สละท่านผู้ชุบเลี้ยงตน<br>
  เพราะเหตุแห่งทรัพย์<br>
  ย่อมถูกตนและคนอื่นทั้ง ๒ ฝ่ายติเตียนได้<br>
  ข้าพระองค์ไม่พึงอยู่ในแคว้นของผู้อื่นได้<br>
  ตราบเท่าเวลาที่พระเจ้าวิเทหะยังทรงดำรงพระชนม์อยู่<br>
  [๗๖๗] ข้าแต่มหาราช บุคคลผู้ที่สละท่านผู้ชุบเลี้ยงตน<br>
  เพราะเหตุแห่งทรัพย์<br>
  ย่อมถูกตนและคนอื่นทั้ง ๒ ฝ่ายติเตียนได้<br>
  ข้าพระองค์ไม่พึงเป็นราชบุรุษของพระราชาองค์อื่นได้<br>
  ตราบเท่าเวลาที่พระเจ้าวิเทหะยังทรงดำรงพระชนม์อยู่<br>
  (ในเวลาที่มโหสธบัณฑิตโพธิสัตว์ทูลลา พระเจ้าจูฬนี ตรัสว่า)<br>
  [๗๖๘] มโหสธ เราจะให้ทอง ๑,๐๐๐ แท่ง<br>
  บ้าน ๘๐ หมู่บ้านในแคว้นกาสีแก่ท่าน<br>
  ให้ทาสี ๔๐๐ คน และภรรยา ๑๐๐ คนแก่ท่าน<br>
  ท่านจงพากองทัพทั้งปวงไปโดยสวัสดีเถิด<br>
  [๗๖๙] ชนทั้งหลายจงให้อาหารแก่ช้างและม้าทั้งหลาย<br>
  อย่างละ ๒ เท่าเพียงใด ก็จงเลี้ยงกองพลรถและกองพลราบ<br>
  ให้อิ่มหนำด้วยข้าวและน้ำเพียงนั้นเถิด<br>
  [๗๗๐] มโหสธบัณฑิต ท่านจงพาเอากองพลช้าง กองพลม้า<br>
  กองพลรถ และกองพลราบไปเถิด<br>
  พระเจ้าวิเทหมหาราชจงทอดพระเนตร<br>
  ท่านผู้ไปถึงกรุงมิถิลาแล้วเถิด<br>
  (ฝ่ายพระเจ้าวิเทหะทรงเห็นกองทัพใหญ่ ตกพระทัยตรัสกับบัณฑิตทั้ง ๔ ว่า)<br>
  [๗๗๑] กองพลช้าง กองพลม้า กองพลรถ และกองพลราบ<br>
  ปรากฏมากมายครบทั้ง ๔ กองพลที่น่าสะพรึงกลัว<br>
  บัณฑิตทั้งหลายจะเข้าใจอย่างไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๐๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  (ลำดับนั้น เสนกบัณฑิตกราบทูลว่า)<br>
  [๗๗๒] ข้าแต่มหาราช ความยินดีอย่างสูงส่งจงปรากฏแก่พระองค์<br>
  มโหสธบัณฑิตได้พากองทัพทั้งหมดมาถึงโดยสวัสดีแล้ว<br>
  (พระเจ้าวิเทหะเสด็จลุกขึ้นสวมกอดมโหสธบัณฑิตโพธิสัตว์แล้ว ทำปฏิสันถาร<br>
  ตรัสว่า)<br>
  [๗๗๓] คนทั้ง ๔ ทิ้งร่างคนตายไว้ในป่าช้าแล้วกลับไปฉันใด<br>
  เราทั้งหลายก็ทิ้งท่านไว้ในกปิลรัฐแล้วกลับมาที่นี้ฉันนั้น<br>
  [๗๗๔] เมื่อเป็นเช่นนั้น เจ้าปลดเปลื้องตนได้<br>
  เพราะเหตุ เพราะปัจจัย หรือเพราะประโยชน์อะไร<br>
  (ลำดับนั้น มโหสธบัณฑิตโพธิสัตว์จึงกราบทูลว่า)<br>
  [๗๗๕] ข้าแต่พระเจ้าวิเทหะผู้เป็นกษัตริย์<br>
  ข้าพระองค์ล้อมประโยชน์ไว้ด้วยประโยชน์<br>
  ล้อมความคิดไว้ด้วยความคิด<br>
  ล้อมพระราชาไว้เหมือนน้ำทะเลล้อมชมพูทวีปไว้<br>
  (มโหสธบัณฑิตโพธิสัตว์กราบทูลถึงบรรณาการที่พระเจ้าจูฬนีพระราชทานแก่ตน<br>
  ให้ทรงทราบว่า)<br>
  [๗๗๖] พระเจ้าพรหมทัตทรงพระราชทานทองคำ ๑,๐๐๐ แท่ง<br>
  บ้าน ๘๐ หมู่บ้านในแคว้นกาสี<br>
  ทาสี ๔๐๐ คน และภรรยา ๑๐๐ คนแก่ข้าพระองค์<br>
  ข้าพระองค์พากองทัพทั้งหมดมาที่นี้โดยสวัสดีแล้ว<br>
  (พระเจ้าวิเทหะทรงยินดี ร่าเริงอย่างยิ่ง ทรงยกย่องคุณของมโหสธบัณฑิต<br>
  โพธิสัตว์ว่า)<br>
  [๗๗๗] ท่านอาจารย์เสนกะ การอยู่ร่วมกับบัณฑิตทั้งหลาย<br>
  เป็นสุขดีหนอ เพราะมโหสธบัณฑิตปลดเปลื้องพวกเรา<br>
  ผู้ตกอยู่ในเงื้อมมือของศัตรู<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๐๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๕.มโหสธชาดก (๕๔๒)<br>
  เหมือนคนช่วยปล่อยนกที่ติดอยู่ในกรงให้รอดพ้น<br>
  และเหมือนคนช่วยปล่อยปลาที่ติดอยู่ในร่างแหให้รอดพ้น<br>
  (ฝ่ายเสนกบัณฑิตรับพระราชดำรัสแล้วกราบทูลว่า)<br>
  [๗๗๘] ข้าแต่มหาราช ข้อความนี้ก็เป็นอย่างนี้<br>
  เพราะพวกบัณฑิตเป็นผู้นำสุขมาให้<br>
  มโหสธได้ช่วยปลดเปลื้องพวกเราผู้ตกอยู่ในเงื้อมมือของศัตรู<br>
  เหมือนคนช่วยปล่อยนกที่ติดอยู่ในกรง<br>
  และปลาที่ติดอยู่ในร่างแหให้พ้นไป<br>
  (พระเจ้าวิเทหะรับสั่งให้ชาวพระนครเที่ยวตีกลองประกาศว่า)<br>
  [๗๗๙] ขอประชาชนทั้งหลายจงดีดพิณทุกชนิด<br>
  จงตีกลองน้อย กลองใหญ่ และมโหระทึก<br>
  จงเป่าสังข์อันมีเสียงไพเราะของชาวเมืองเถิด<br>
  (พระบรมศาสดาเมื่อจะทรงประกาศข้อความนั้น จึงตรัสว่า)<br>
  [๗๘๐] พวกพระสนมกำนัลใน พระกุมาร แพศย์ และพราหมณ์<br>
  ต่างก็ได้นำข้าวน้ำเป็นอันมากมามอบให้แก่มโหสธบัณฑิต<br>
  [๗๘๑] พวกกองพลช้าง กองพลม้า กองพลรถ และกองพลราบ<br>
  ต่างก็นำข้าวน้ำเป็นอันมากมามอบให้แก่มโหสธบัณฑิต<br>
  [๗๘๒] ชาวชนบทและชาวนิคมมาประชุมพร้อมกันแล้ว<br>
  ได้นำข้าวและน้ำเป็นอันมากมามอบให้แก่มโหสธบัณฑิต<br>
  [๗๘๓] ชนเป็นอันมากได้เห็นมโหสธบัณฑิตกลับมา<br>
  ต่างก็เลื่อมใส ครั้นมโหสธบัณฑิตมาถึงแล้ว<br>
  ต่างก็โบกผ้าอยู่ไปมา<br>
  มโหสธชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๐๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  ๖. ภูริทัตตชาดก๑ (๕๔๓)<br>
  ว่าด้วยพระเจ้าภูริทัต<br>
  (เหล่านาคมาณพเมื่อจะประกาศข้อความนี้ จึงกราบทูลพระราชาว่า)<br>
  [๗๘๔] รัตนะอย่างใดอย่างหนึ่งมีอยู่ในนิเวศน์ของท้าวธตรัฏฐะ<br>
  รัตนะทั้งหมดจงมาสู่พระราชนิเวศน์ของพระองค์<br>
  ขอพระองค์จงพระราชทานพระราชธิดาแก่พระราชา<br>
  (พระเจ้าพรหมทัตครั้นได้สดับดังนั้น จึงตรัสว่า)<br>
  [๗๘๕] ไม่ว่ากาลไหน ๆ พวกเราไม่เคยทำการวิวาห์กับพวกนาคเลย<br>
  พวกเราจะทำการวิวาห์อันไม่สมควรนั้นได้อย่างไร<br>
  (เหล่านาคมาณพได้ฟังพระดำรัสนั้น จึงขู่พระราชาว่า)<br>
  [๗๘๖] ข้าแต่พระองค์ผู้เป็นใหญ่แห่งมนุษย์<br>
  พระองค์จำต้องเสียสละพระชนมชีพ<br>
  หรือแคว้นเป็นแน่ เพราะเมื่อนาคโกรธแล้ว<br>
  คนเช่นพระองค์จะมีชีวิตอยู่ไม่ได้นาน<br>
  [๗๘๗] ข้าแต่พระองค์ผู้สมมติเทพ พระองค์เป็นมนุษย์ไม่มีฤทธิ์<br>
  แต่มาดูหมิ่นพญานาคธตรัฏฐะผู้มีฤทธิ์<br>
  ซึ่งเป็นลูกในอกของท้าววรุณนาคราชที่เกิดอยู่ใต้แม่น้ำยมุนา<br>
  (พระเจ้าพรหมทัตตรัสว่า)<br>
  [๗๘๘] เราไม่ได้ดูหมิ่นท้าวธตรัฏฐะผู้ทรงยศ<br>
  เพราะท้าวธตรัฏฐะเป็นใหญ่แม้แห่งนาคเป็นอันมาก<br><br>เชิงอรรถ :<br>
  ๑ พระศาสดาเมื่อเสด็จเข้าไปอาศัยกรุงสาวัตถี ประทับอยู่ ณ พระเชตวัน ทรงปรารภอุบาสก
  อุบาสิกา<br>
  ผู้รักษาอุโบสถศีล ตรัสภูริทัตตชาดกนี้ ซึ่งมีคำเริ่มต้นว่า รัตนะอย่างใดอย่างหนึ่งมีอยู่
  ดังนี้ เป็นต้น<br>
  (ขุ.ชา.อ. ๑๐/๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๐๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๗๘๙] ถึงจะเป็นพญานาคผู้มีอานุภาพมาก<br>
  ก็ไม่สมควรกับธิดาของเรา<br>
  ส่วนเราเป็นกษัตริย์ของชาวแคว้นวิเทหะ<br>
  และนางสมุททชาธิดาของเราก็เป็นอภิชาตบุตร<br>
  (ท้าวธตรัฏฐะเมื่อทรงสั่งให้ประชุมบริษัท จึงตรัสว่า)<br>
  [๗๙๐] พวกนาคกัมพลอัสสดร๑จงเตรียมตัว<br>
  จงไปประกาศให้นาคทั้งปวงรู้กัน<br>
  จงพากันไปกรุงพาราณสี แต่อย่าได้เบียดเบียนใคร ๆ<br>
  (ท้าวธตรัฏฐะตรัสบอกนาคมาณพเหล่านั้นว่า)<br>
  [๗๙๑] นาคทั้งหลายจงแผ่พังพานห้อยอยู่ที่นิเวศน์<br>
  บึง ถนน ทาง ๔ แพร่ง ยอดไม้ และเสาระเนียด<br>
  [๗๙๒] แม้เราก็จะนิรมิตตัวให้ใหญ่ ขาวล้วน<br>
  วงล้อมเมืองใหญ่ด้วยขนดหาง<br>
  ทำความกลัวให้เกิดแก่ชาวกาสี<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๗๙๓] นาคทั้งหลายได้ฟังคำของท้าวธตรัฏฐะแล้ว<br>
  ต่างก็แปลงเพศเป็นหลายอย่าง<br>
  พากันเข้าไปยังกรุงพาราณสี แต่มิได้เบียดเบียนใครเลย<br>
  [๗๙๔] นาคเหล่านั้นต่างพากันแผ่พังพานห้อยอยู่ที่นิเวศน์<br>
  บึง ถนน ทาง ๔ แพร่ง ยอดไม้ และเสาระเนียด<br>
  [๗๙๕] พวกหญิงสาวจำนวนมากได้เห็นนาคเหล่านั้น<br>
  แผ่พังพานห้อยอยู่ตามที่ต่าง ๆ<br>
  หายใจฟู่ ๆ อยู่ ต่างก็พากันร้องคร่ำครวญ<br><br>เชิงอรรถ :<br>
  ๑ นาคกัมพลอัสสดร หมายถึงพวกนาคที่อาศัยอยู่ที่เชิงเขาสิเนรุและเป็นญาติฝ่ายพระมารดาของท้าวธตรัฏฐะ<br>
  (ขุ.ชา.อ. ๑๐/๗๙๐/๑๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๐๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๗๙๖] ชาวกรุงพาราณสีต่างก็สะดุ้ง ตกใจ กลัว เดือดร้อน<br>
  พากันไปประชุมกอดอกร้องทุกข์ว่า<br>
  ขอพระองค์จงทรงพระราชทานพระราชธิดาแก่พระราชาเถิด<br>
  (พราหมณ์เนสาทะไปยังสำนักพระโพธิสัตว์ถามว่า)<br>
  [๗๙๗] ท่านชื่ออะไร มีนัยน์ตาแดง มีอกผึ่งผาย<br>
  นั่งอยู่ในท่ามกลางป่าอันเต็มไปด้วยดอกไม้<br>
  นารี ๑๐ คนทรงเครื่องประดับสร้อยสังวาลทองคำ<br>
  นุ่งผ้าสวยงาม ยืนไหว้อยู่เป็นใคร<br>
  [๗๙๘] ท่านเป็นใคร มีแขนใหญ่ รุ่งเรืองอยู่ในท่ามกลางป่า<br>
  เหมือนไฟอันลุกโชนด้วยเปรียง<br>
  ท่านคงจะเป็นผู้มีศักดิ์ใหญ่คนใดคนหนึ่ง<br>
  เป็นยักษ์หรือเป็นนาคผู้มีอานุภาพมาก<br>
  (พระโพธิสัตว์ได้ฟังดังนั้น ตรัสบอกว่าตนเป็นพญานาคว่า)<br>
  [๗๙๙] เราเป็นนาคผู้มีฤทธิ์เดช ยากที่ใคร ๆ จะล่วงล้ำได้<br>
  ถ้าแม้ว่าเราโกรธแล้ว จะพึงขบกัดชนบทที่เจริญ<br>
  ให้แหลกลาญไปได้ด้วยเดช<br>
  [๘๐๐] เรามีมารดาชื่อสมุททชาและบิดาชื่อธตรัฏฐะ<br>
  เราเป็นน้องคนเล็กของสุทัศนะ คนทั้งหลายรู้จักเราว่า ภูริทัต<br>
  (พระโพธิสัตว์ตรัสบอกที่อยู่ของตนว่า)<br>
  [๘๐๑] ท่านจงมองดูห้วงน้ำลึกน่ากลัวไหลวนอยู่ทุกเมื่อ<br>
  นั่นเป็นที่อยู่อันดีเลิศของเรา ลึกหลายร้อยชั่วคน<br>
  [๘๐๒] ท่านอย่ากลัวเลย จงเข้าไปยังแม่น้ำยมุนาที่มีน้ำสีเขียว<br>
  ไหลมาจากกลางป่า จอแจไปด้วยเสียงนกยูงและนกกระเรียน<br>
  เป็นที่อยู่อันเกษมสำราญของพวกผู้มีอาจารวัตร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๐๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (พระโพธิสัตว์พาพราหมณ์กับบุตรทั้ง ๒ ไปยังฝั่งแม่น้ำยมุนา ยืนอยู่ที่ริมฝั่ง<br>
  แล้วกล่าวว่า)<br>
  [๘๐๓] พราหมณ์ ท่านพร้อมด้วยบุตร<br>
  และภรรยาไปถึงนาคพิภพแล้ว<br>
  เราจะบูชาท่านด้วยกามทั้งหลาย<br>
  ท่านจักได้ความสุขในนาคพิภพนั้น<br>
  (พราหมณ์เนสาทะพรรณนาสมบัติของพระโพธิสัตว์ว่า)<br>
  [๘๐๔] แผ่นดินมีพื้นราบเรียบรอบด้าน <br>
  มีกฤษณาเป็นอันมาก<br>
  ดารดาษไปด้วยหมู่แมลงค่อมทอง<br>
  มีหญ้าสีเขียวชะอุ่มอุดมสวยงาม<br>
  [๘๐๕] แนวป่าไม้อันน่ารื่นรมย์<br>
  สระโบกขรณีที่นิรมิตขึ้นด้วยดีน่ารื่นรมย์ใจ<br>
  มีดอกปทุมบานสะพรั่งร่วงหล่นลงดารดาษ<br>
  [๘๐๖] มีเสา ๘ เหลี่ยมที่ทำไว้ดีแล้ว<br>
  ทุกต้นล้วนสำเร็จด้วยแก้วไพฑูรย์<br>
  ปราสาทมีเสา ๑,๐๐๐ ต้น ส่องแสงแวววาว<br>
  เต็มไปด้วยนางนาคกัญญา<br>
  [๘๐๗] พระองค์เป็นผู้เข้าถึงทิพยวิมานอันกว้างขวาง<br>
  เกษมสำราญรื่นรมย์<br>
  ประกอบไปด้วยความสุขอย่างเลอเลิศด้วยบุญของตน<br>
  [๘๐๘] พระองค์เห็นจะไม่ทรงหวังวิมานของท้าวสหัสสนัยน์<br>
  เพราะฤทธิ์อันยิ่งให้ไพบูลย์ของพระองค์นี้<br>
  ก็เหมือนของท้าวสักกะผู้รุ่งเรือง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๐๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (พระโพธิสัตว์ได้ฟังดังนั้น จึงกล่าวว่า)<br>
  [๘๐๙] อานุภาพของท้าวสักกะผู้รุ่งเรือง<br>
  ใคร ๆ ไม่พึงบรรลุได้แม้ด้วยใจ<br>
  ยศของเราทั้งหลายย่อมไม่ถึงเสี้ยว<br>
  ของท้าววสวัตดีผู้รับใช้พระอินทร์<br>
  (พระโพธิสัตว์ตรัสบอกความปรารถนาของตนว่า)<br>
  [๘๑๐] เราปรารถนาวิมานของเหล่าเทวดาผู้ดำรงอยู่ในความสุขนั้น<br>
  จึงเข้าไปจำอุโบสถศีล นอนอยู่บนจอมปลวก<br>
  (พราหมณ์เมื่อจะลากลับ จึงกล่าวว่า)<br>
  [๘๑๑] ข้าพระองค์พร้อมด้วยบุตรเข้าไปป่าแสวงหาเนื้อ<br>
  พวกญาติ ๆ ก็ยังไม่ทราบว่า<br>
  ข้าพระองค์นั้นตายแล้วหรือยังมีชีวิตอยู่<br>
  [๘๑๒] ข้าพระองค์ขอทูลลาพระภูริทัตผู้ทรงยศ<br>
  ผู้เป็นพระโอรสของพระธิดาแคว้นกาสี<br>
  พระองค์ทรงอนุญาตแล้วก็จะได้ไปเยี่ยมญาติ ๆ<br>
  (ลำดับนั้น พระโพธิสัตว์ตรัสว่า)<br>
  [๘๑๓] แท้จริง นั่นเป็นความพอใจของเราหนอ<br>
  ที่ให้ท่านอยู่ในสำนักของเรา<br>
  เพราะว่ากามทั้งหลายเช่นนี้จะหาได้ไม่ง่ายในหมู่มนุษย์<br>
  [๘๑๔] ถ้าท่านไม่ปรารถนาจะอยู่ เราจะบูชาท่านด้วยกามารมณ์<br>
  เราอนุญาตให้ท่านไปเยี่ยมญาติ ๆ ได้โดยความสวัสดี<br>
  (พระโพธิสัตว์ทรงให้แก้วมณีแก่พราหมณ์แล้วตรัสว่า)<br>
  [๘๑๕] เมื่อท่านทรงทิพยมณีนี้อยู่<br>
  ย่อมจะได้ทั้งปศุสัตว์และลูก ๆ<br>
  ขอท่านจงถือเอาทิพยมณีนี้ไปเถิด<br>
  จงปราศจากโรคภัย ประสบสุขเถิด พราหมณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๐๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (พราหมณ์จึงกล่าวว่า)<br>
  [๘๑๖] ข้าแต่พระภูริทัต พระดำรัสของพระองค์เป็นกุศล<br>
  ข้าพระองค์ยินดียิ่งนัก<br>
  ข้าพระองค์แก่แล้วจักบวช ไม่ปรารถนากามทั้งหลาย<br>
  (พระโพธิสัตว์ตรัสว่า)<br>
  [๘๑๗] หากพรหมจรรย์มีการแตกทำลาย<br>
  กิจที่ต้องทำด้วยโภคทรัพย์ทั้งหลายจะเกิดขึ้น<br>
  ท่านอย่าได้มีความหวั่นใจ ควรมาหาเรา<br>
  เราจะให้ทรัพย์แก่ท่านมาก ๆ<br>
  (พราหมณ์เนสาทะกล่าวว่า)<br>
  [๘๑๘] ข้าแต่พระภูริทัต พระดำรัสของพระองค์เป็นกุศล<br>
  ข้าพระองค์ยินดียิ่งนัก<br>
  ข้าพระองค์จักกลับมาอีก ถ้ามีความต้องการ<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๘๑๙] พระภูริทัตได้ฟังคำนี้แล้วจึงใช้ให้ชน ๔ คนไปส่งว่า<br>
  ท่านทั้งหลายจงลุกขึ้นมาไปเถิด<br>
  จงเตรียมตัวพาพราหมณ์ไปส่งโดยเร็ว<br>
  [๘๒๐] ชนทั้ง ๔ ที่พระภูริทัตใช้ให้ไปส่ง<br>
  ฟังพระดำรัสของพระภูริทัตแล้ว<br>
  ลุกขึ้นพาพราหมณ์ไปส่งจนถึงโดยเร็ว<br>
  (พราหมณ์เนสาทะกล่าวกับพราหมณ์อลัมปายนะว่า)<br>
  [๘๒๑] แก้วมณีที่สมมติกันว่าเป็นมงคล เป็นของดี<br>
  เป็นเครื่องปลื้มใจ น่ารื่นรมย์ใจ เกิดแต่หิน<br>
  สมบูรณ์ด้วยลักษณะที่ท่านถืออยู่นี้ ใครให้มา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๑๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (ลำดับนั้น พราหมณ์อลัมปายนะกล่าวว่า)<br>
  [๘๒๒] แก้วมณีนี้พวกนางนาคมาณวิกาประมาณ ๑,๐๐๐<br>
  ล้วนแต่มีนัยน์ตาแดง วงล้อมไว้โดยรอบ<br>
  เราเดินทางไปได้แก้วมณีนี้มาในวันนี้<br>
  (พราหมณ์เนสาทะประสงค์จะลวงพราหมณ์อลัมปายนะ ประกาศโทษของแก้ว<br>
  มณี ประสงค์จะรับเป็นของตน จึงได้กล่าวว่า)<br>
  [๘๒๓] แก้วมณีอันเกิดแต่หินนี้ที่หามาได้ด้วยดี<br>
  ที่บุคคลบูชานับถือ วางไว้ เก็บไว้เป็นอย่างดีทุกเมื่อ<br>
  พึงทำประโยชน์ทุกอย่างให้สำเร็จได้<br>
  [๘๒๔] เมื่อบุคคลปราศจากการระมัดระวังในการเก็บรักษา<br>
  หรือในการวางไว้ เก็บไว้<br>
  แก้วมณีที่เกิดแต่หินนี้ที่บุคคลหามาได้แล้วไม่ใส่ใจ<br>
  ย่อมนำมาซึ่งความพินาศ<br>
  [๘๒๕] คนผู้ไม่มีกุศลไม่ควรประดับแก้วมณีทิพย์นี้<br>
  เราจักให้ทองคำ ๑๐๐ แท่งแก่ท่าน<br>
  ท่านจงให้แก้วมณีนี้แก่เราเถิด<br>
  (ลำดับนั้น พราหมณ์อลัมปายนะกล่าวว่า)<br>
  [๘๒๖] แก้วมณีของเรานี้ไม่ควรแลกเปลี่ยนด้วยโคหรือรัตนะ<br>
  เพราะแก้วมณีอันเกิดแต่หินนี้สมบูรณ์ด้วยลักษณะ<br>
  ฉะนั้น เราไม่ควรแลกเปลี่ยนเลย<br>
  (พราหมณ์เนสาทะกล่าวว่า)<br>
  [๘๒๗] ถ้าท่านไม่แลกเปลี่ยนแก้วมณีด้วยโคหรือรัตนะ<br>
  เมื่อเป็นเช่นนั้น ท่านจะแลกเปลี่ยนแก้วมณีด้วยอะไร<br>
  เราถามแล้ว ขอท่านจงบอกข้อนั้นแก่เรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๑๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (พราหมณ์อลัมปายนะกล่าวว่า)<br>
  [๘๒๘] ผู้ใดบอกนาคใหญ่ผู้มีเดชยากที่บุคคลจะล่วงเกินได้แก่เรา<br>
  เราจะให้แก้วมณีอันเกิดแต่หินนี้<br>
  อันเป็นเหมือนรุ่งเรืองด้วยเดชแก่ผู้นั้นไป<br>
  (พราหมณ์เนสาทะกล่าวว่า)<br>
  [๘๒๙] ครุฑตัวประเสริฐหรืออะไรหนอ<br>
  แปลงเพศเป็นพราหมณ์มาแสวงหานาค<br>
  ประสงค์จะนำไปเป็นภักษาของตน<br>
  (พราหมณ์อลัมปายนะกล่าวว่า)<br>
  [๘๓๐] ท่านพราหมณ์ เรามิได้เป็นพญาครุฑ<br>
  เราไม่เคยเห็นครุฑ เราเป็นผู้สนใจด้วยงูพิษ<br>
  ชนทั้งหลายรู้จักเราว่า เป็นหมองู<br>
  (พราหมณ์เนสาทะกล่าวว่า)<br>
  [๘๓๑] ท่านมีกำลังอะไร มีศิลปะอะไร<br>
  ท่านเป็นผู้ได้รับการสนับสนุนในเรื่องอะไร<br>
  จึงไม่ยำเกรงนาค<br>
  (พราหมณ์อลัมปายนะนั้นเมื่อจะแสดงพลังของตน จึงกล่าวว่า)<br>
  [๘๓๒] ครุฑมาบอกวิชาหมองูอย่างยอดเยี่ยม<br>
  แก่ฤๅษีโกสิยโคตรผู้อยู่ป่าประจำ<br>
  ประพฤติตบะมาเป็นเวลานาน<br>
  [๘๓๓] เราเข้าไปหาฤๅษีตนหนึ่งบรรดาฤๅษี<br>
  ผู้บำเพ็ญตนอยู่ในระหว่างภูเขา<br>
  ได้บำรุงท่านด้วยความเคารพ<br>
  มิได้เกียจคร้านทั้งกลางวันและกลางคืน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๑๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๘๓๔] ในกาลนั้น ท่านบำเพ็ญวัตรและพรหมจรรย์<br>
  เป็นผู้มีโชค เมื่อได้สมาคมกับเรา<br>
  จึงสอนมนต์ทิพย์ให้แก่เราด้วยความรัก<br>
  [๘๓๕] เราได้รับการสนับสนุนในมนต์นั้น จึงไม่กลัวนาค<br>
  เราเป็นอาจารย์ของพวกหมอขจัดพิษ<br>
  ชนทั้งหลายรู้จักเราว่า อลัมปายนะ<br>
  (พราหมณ์เนสาทะได้ฟังดังนั้น เมื่อปรึกษากับบุตร จึงกล่าวว่า)<br>
  [๘๓๖] พ่อโสมทัต พวกเรารับแก้วมณีไว้สิ เจ้าจงเข้าใจ<br>
  เราทั้ง ๒ อย่าละสิริที่มาถึงตนด้วยอาชญาตามความชอบใจสิ<br>
  (โสมทัตผู้เป็นบุตรของพราหมณ์เนสาทะกล่าวว่า)<br>
  [๘๓๗] พ่อพราหมณ์ ภูริทัตนาคราชบูชาคุณพ่อผู้ไปถึงที่อยู่ของตน<br>
  เพราะเหตุไร คุณพ่อจึงปรารถนาที่จะประทุษร้าย<br>
  ต่อมิตรผู้ทำความดีเพราะความหลงอย่างนี้เล่า<br>
  [๘๓๘] ถ้าคุณพ่อต้องการทรัพย์ พระภูริทัตก็คงจะให้<br>
  คุณพ่อจงไปขอเถิด พระภูริทัตคงจะให้ทรัพย์เป็นอันมากแก่คุณพ่อ<br>
  (พราหมณ์เนสาทะกล่าวว่า)<br>
  [๘๓๙] โสมทัต การกินของที่ถึงมือถึงภาชนะ<br>
  หรือตั้งอยู่เบื้องหน้าเป็นความประเสริฐ<br>
  ประโยชน์ที่เห็นประจักษ์อย่าได้ล่วงเลยเราไปเลย<br>
  (โสมทัตกล่าวว่า)<br>
  [๘๔๐] คนผู้ประทุษร้ายมิตรสละความเกื้อกูล<br>
  จะต้องหมกไหม้อยู่ในนรกอันร้ายแรง<br>
  แผ่นดินย่อมสูบผู้นั้น หรือถึงมีชีวิตอยู่ก็ซูบซีด<br>
  [๘๔๑] ถ้าพ่อต้องการทรัพย์ ลูกเข้าใจว่า<br>
  พ่อจักต้องประสบเวรที่ตนได้ทำไว้ในไม่ช้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๑๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (พราหมณ์เนสาทะกล่าวว่า)<br>
  [๘๔๒] พราหมณ์ทั้งหลายบูชามหายัญอย่างนี้แล้วย่อมบริสุทธิ์ได้<br>
  เราจักบูชามหายัญ ก็จักพ้นจากบาปได้อย่างนี้<br>
  (โสมทัตกล่าวว่า)<br>
  [๘๔๓] เชิญเถิด บัดนี้ ลูกจะขอแยกทางไป<br>
  วันนี้ ลูกจะไม่ขออยู่ร่วมกับพ่อ จะไม่ขอเดินทาง<br>
  ร่วมกับพ่อผู้ทำกรรมหยาบช้าอย่างนี้สักก้าวเดียว<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๘๔๔] โสมทัตผู้เป็นพหูสูตครั้นกล่าวคำนี้กับบิดา<br>
  ประกาศกับเทวดาทั้งหลายแล้ว ได้หลีกไปจากที่นั้น<br>
  (พราหมณ์เนสาทะพาพราหมณ์อลัมปายนะไป เห็นพญานาคภูริทัตนอนขนด<br>
  อยู่บนจอมปลวกจึงชี้มือบอกว่า)<br>
  [๘๔๕] ท่านจงจับนาคใหญ่นั้น จงส่งแก้วมณีนี้มาให้แก่เรา<br>
  นาคใหญ่นี้มีผิวพรรณดังสีแมลงค่อมทอง ศีรษะแดง<br>
  [๘๔๖] กายนั้นปรากฏดั่งกองปุยฝ้ายนอนอยู่บนจอมปลวกนั่น<br>
  ท่านจงจับเอาเถิด พราหมณ์<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๘๔๗] ลำดับนั้น พราหมณ์อลัมปายนะเอาทิพยโอสถลูบทาตัว<br>
  และร่ายมนต์ป้องกันตัวอย่างนี้ จึงสามารถจับพญานาคนั้นได้<br>
  (ลำดับนั้น นาคสุทัศนะพระโอรสองค์โตของพระนางสมุททชา ทูลถามมารดา<br>
  ว่า)<br>
  [๘๔๘] เพราะได้ทอดพระเนตรเห็นข้าพระองค์<br>
  ผู้ให้สำเร็จสิ่งที่น่าใคร่ทั้งปวงมาเฝ้าแล้ว<br>
  อินทรีย์ของพระแม่เจ้าจึงไม่ผ่องใส<br>
  พระพักตร์ของพระแม่เจ้าก็เกรียมดำ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๑๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๘๔๙] เพราะได้ทอดพระเนตรเห็นข้าพระองค์เช่นนี้<br>
  พระพักตร์ของพระแม่เจ้าก็เกรียมดำ<br>
  เหมือนดอกบัวที่ถูกขยี้อยู่ในมือ<br>
  [๘๕๐] ใครด่าทอท่านหรือ พระแม่เจ้ามีเวทนาอะไรหรือ<br>
  เพราะได้ทอดพระเนตรเห็นข้าพระองค์ผู้มาเฝ้า<br>
  พระพักตร์ของพระแม่เจ้าเกรียมดำเพราะเหตุไร<br>
  (พระนางสมุททชาตรัสบอกแก่สุทัศนะว่า)<br>
  [๘๕๑] ลูกรัก แม่ได้ฝันล่วงมาได้หนึ่งเดือนแล้วว่า<br>
  มีชายมาตัดแขนของแม่ดูเหมือนจะเป็นข้างขวา<br>
  ถือเอาไปทั้งที่ยังเปื้อนเลือด เมื่อแม่กำลังร้องไห้อยู่<br>
  [๘๕๒] ตั้งแต่แม่ได้ฝันเห็นแล้ว พ่อสุทัศนะ เจ้าจงรู้เถิดว่า<br>
  แม่ไม่ได้ความสุขทั้งกลางวันทั้งกลางคืน<br>
  (พระนางสมุททชาครั้นกล่าวอย่างนี้แล้ว ก็คร่ำครวญอยู่ว่า)<br>
  [๘๕๓] เมื่อก่อน พระภูริทัตผู้ที่นางนาคกัญญา<br>
  ผู้มีร่างกายสวยงาม คลุมด้วยข่ายทองคำพากันบำเรอ<br>
  ยังไม่ปรากฏตัว<br>
  [๘๕๔] เมื่อก่อน พระภูริทัตผู้ซึ่งเสนาทั้งหลายถือดาบอันคมกล้า<br>
  แวดล้อมดังดอกกรรณิการ์บานสะพรั่งยังไม่ปรากฏตัว<br>
  [๘๕๕] เอาละ บัดนี้ เราจักไปที่อยู่ของพระภูริทัต<br>
  จะไปเยี่ยมเยือนน้องชายของเจ้า<br>
  ผู้ดำรงอยู่ในธรรม สมบูรณ์ด้วยศีล<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๘๕๖] ภรรยาทั้งหลายของนาคภูริทัต<br>
  ครั้นได้เห็นพระมารดาของนาคภูริทัตกำลังเสด็จมา<br>
  จึงพากันเข้าประคองแขนคร่ำครวญว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๑๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๘๕๗] ข้าแต่พระแม่เจ้า ตลอดหนึ่งเดือนล่วงไปแต่วันนี้<br>
  พวกหม่อมฉันยังไม่ทราบว่า<br>
  พระภูริทัตผู้ทรงยศพระโอรสของพระแม่เจ้าสิ้นชีพแล้ว<br>
  หรือว่ายังดำรงพระชนม์อยู่<br>
  [๘๕๘] เมื่อพวกเราไม่เห็นพระภูริทัตก็จักระทมทุกข์สิ้นกาลนาน<br>
  เหมือนแม่นกที่ลูกถูกฆ่าตายเห็นแต่รังที่ว่างเปล่า<br>
  [๘๕๙] เมื่อพวกเราไม่เห็นพระภูริทัตก็จักระทมทุกข์สิ้นกาลนาน<br>
  เหมือนแม่นกเขาที่ลูกถูกฆ่าตายเห็นแต่รังที่ว่างเปล่า<br>
  [๘๖๐] เมื่อพวกเราไม่เห็นพระภูริทัต <br>
  ก็จักหม่นไหม้ไปด้วยทุกข์สิ้นกาลนาน<br>
  เหมือนนางนกจักรพากบนเปือกตมที่ปราศจากน้ำเป็นแน่<br>
  [๘๖๑] เหมือนเบ้าหลอมทองของพวกช่างทอง<br>
  ย่อมไหม้อยู่ข้างในหาไหม้ข้างนอกไม่ฉันใด<br>
  พวกเราเมื่อไม่เห็นพระภูริทัตก็ย่อมหม่นไหม้ด้วยความโศกฉันนั้น<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๘๖๒] บุตรและภรรยาในที่อยู่ของพระภูริทัต<br>
  ต่างพากันล้มนอนระเกะระกะ<br>
  เหมือนต้นรังที่ถูกลมพัดทำให้ย่อยยับไป<br>
  [๘๖๓] ครั้นได้ยินเสียงกึกก้องของบุตรและภรรยาเหล่านั้น<br>
  ในที่อยู่ของพระภูริทัตแล้ว<br>
  นาคอริฏฐะและสุโภคะต่างก็วิ่งวุ่นไปในระหว่างพูดขึ้นว่า<br>
  [๘๖๔] ข้าแต่พระแม่เจ้า จงเบาพระทัยเถิด อย่าเศร้าโศกเลย<br>
  เพราะสัตว์ทั้งหลายมีอย่างนี้เป็นธรรมดา<br>
  คือ ย่อมเกิด ย่อมตาย<br>
  การตายและการเกิดนี้เป็นความแปรผันของสัตว์นั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๑๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (พระนางสมุททชามารดากล่าวว่า)<br>
  [๘๖๕] ลูกรัก ถึงแม่จะทราบว่า<br>
  สัตว์ทั้งหลายมีอย่างนี้เป็นธรรมดา<br>
  แต่ว่าเมื่อไม่เห็นพระภูริทัต แม่ก็ได้รับความเศร้าโศก<br>
  [๘๖๖] พ่อสุทัศนะ เจ้าจงรู้ไว้เถิด<br>
  ถ้าคืนวันนี้ เมื่อยังไม่เห็นพระภูริทัต<br>
  แม่เข้าใจว่าจักต้องตายแน่<br>
  (สุทัศนกุมารกล่าวว่า)<br>
  [๘๖๗] ข้าแต่พระแม่เจ้า จงเบาพระทัยเถิด อย่าเศร้าโศกเลย<br>
  ลูกทั้งหลายจักนำท่านพี่ภูริทัตมา<br>
  จักเที่ยวไปตามหาท่านพี่ภูริทัตตามทิศน้อยใหญ่<br>
  [๘๖๘] ที่ภูเขา ซอกเขา บ้าน และนิคม<br>
  พระแม่เจ้าจะได้ทรงเห็นท่านพี่กลับมาภายใน ๗ วัน<br>
  (พราหมณ์อลัมปายนะกล่าวว่า)<br>
  [๘๖๙] นาคหลุดจากมือเลื้อยไปฟุบลงที่เท้าโดยกะทันหัน<br>
  ข้าแต่พ่อ คุณพ่อถูกมันกัดเอากระมังหนอ<br>
  คุณพ่ออย่ากลัวเลย จงได้รับความสุขเถิด<br>
  (สุทัศนกุมารผู้ปลอมตัวเป็นดาบสตามหานาคภูริทัตพี่ชายกล่าวว่า)<br>
  [๘๗๐] นาคตัวนี้ไม่สามารถจะทำความทุกข์อะไรให้เราได้เลย<br>
  หมองูเท่าที่มีอยู่ก็ไม่มีคนไหนจะดียิ่งกว่าเรา<br>
  (พราหมณ์อลัมปายนะกล่าวว่า)<br>
  [๘๗๑] ใครกันหนอ เงอะงะ แปลงเพศเป็นพราหมณ์<br>
  มายังสำนักบริษัท อวดอ้างยุทธการที่ดี<br>
  ขอบริษัทจงฟังข้าพเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๑๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (สุทัศนกุมารกล่าวว่า)<br>
  [๘๗๒] หมองู ท่านจงต่อสู้กับเราด้วยนาค<br>
  เราจักต่อสู้กับท่านด้วยลูกเขียด ในการรบของเรานั้น<br>
  เราทั้ง ๒ จงพนันกันด้วยทรัพย์เพียง ๕,๐๐๐<br>
  (พราหมณ์อลัมปายนะกล่าวว่า)<br>
  [๘๗๓] มาณพ เราเท่านั้นเป็นผู้มั่งคั่งด้วยทรัพย์<br>
  ท่านเป็นคนจน ใครหนอจะเป็นคนค้ำประกันท่าน<br>
  และอะไรเป็นเดิมพันของท่านเล่า<br>
  [๘๗๔] ส่วนข้าพเจ้ามีทั้งเดิมพัน และมีทั้งคนค้ำประกันเช่นนั้น<br>
  ในการขันสู้ของเราทั้ง ๒ นั้น<br>
  เราทั้ง ๒ จงพนันกันด้วยทรัพย์เพียง ๕,๐๐๐<br>
  (สุทัศนกุมารเข้าไปเฝ้าพระราชากราบทูลว่า)<br>
  [๘๗๕] มหาบพิตร ขอพระองค์โปรดสดับคำของอาตมภาพ<br>
  ขอมหาบพิตรจงทรงพระเจริญ ขอมหาบพิตรผู้ทรงเกียรติ<br>
  จงทรงค้ำประกันทรัพย์ ๕,๐๐๐ ให้อาตมภาพเถิด<br>
  (พระราชาตรัสว่า)<br>
  [๘๗๖] หนี้เป็นของตกค้างมาแต่บิดา หรือท่านก่อมันขึ้นมาเอง<br>
  ท่านพราหมณ์ เพราะเหตุไร<br>
  ท่านจึงขอทรัพย์ข้าพเจ้ามากมายอย่างนี้<br>
  (สุทัศนกุมารกราบทูลว่า)<br>
  [๘๗๗] พราหมณ์อลัมปายนะปรารถนาจะต่อสู้กับอาตมภาพด้วยนาค<br>
  อาตมภาพจะให้ลูกเขียดกัดพราหมณ์อลัมปายนะ<br>
  [๘๗๘] มหาบพิตรผู้ทรงผดุงรัฐให้เจริญ<br>
  ขอเชิญพระองค์ผู้ทรงคับคั่งไปด้วยหมู่กษัตริย์<br>
  เสด็จออกไปทอดพระเนตรนาคในวันนี้เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๑๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (พราหมณ์อลัมปายนะกล่าวว่า)<br>
  [๘๗๙] มาณพ เรามิได้ดูหมิ่นท่านด้วยวาทศิลป์เลย<br>
  แต่ท่านมัวเมาศิลปะเกินไป จึงไม่ยำเกรงนาค<br>
  (สุทัศนกุมารกล่าวว่า)<br>
  [๘๘๐] ท่านพราหมณ์ แม้อาตมาก็มิได้ดูหมิ่นท่านด้วยวาทศิลป์<br>
  แต่ท่านกล้าลวงประชาชนด้วยนาคที่ปราศจากพิษ<br>
  [๘๘๑] ประชาชนจะพึงรู้เรื่องนี้เหมือนอาตมภาพรู้จักท่าน<br>
  ท่านจักไม่ได้แกลบสักกำมือหนึ่งเลย<br>
  ท่านจะได้ทรัพย์แต่ที่ไหนเล่า อลัมปายนะ<br>
  (พราหมณ์อลัมปายนะกล่าวว่า)<br>
  [๘๘๒] ท่านคนสกปรก ม้วนชฎา รุ่มร่าม<br>
  นุ่งห่มหนังสัตว์ขรุขระ เหมือนคนเงอะงะเข้ามายังบริษัท<br>
  ซึ่งดูหมิ่นนาคผู้มีพิษถึงอย่างนี้ว่าไม่มีพิษ<br>
  [๘๘๓] ท่านเข้ามาใกล้แล้วนั่นแหละ จึงจะรู้นาคนั้นได้ว่า<br>
  เต็มไปด้วยเดชร้ายแรง๑ ข้าพเจ้าแน่ใจว่า<br>
  นาคตัวนี้จักทำท่านให้เป็นเหมือนกองเถ้าไปทันที<br>
  (สุทัศนกุมารกล่าวว่า)<br>
  [๘๘๔] งูเรือน งูปลา งูเขียวต่างหากมีพิษ<br>
  แต่นาคหัวแดงไม่มีพิษเลย<br>
  (พราหมณ์อลัมปายนะกล่าวว่า)<br>
  [๘๘๕] ข้าพเจ้าได้ยินมาจากเหล่าพระอรหันต์<br>
  ผู้สำรวม ผู้บำเพ็ญตบะอย่างนี้ว่า<br>
  ทายกทั้งหลายให้ทานในโลกนี้แล้วย่อมไปสวรรค์<br>
  ท่านจงให้ทานเสียแต่ยังมีชีวิตเถิด ถ้าท่านมีความประสงค์จะให้<br><br>เชิงอรรถ :<br>
  ๑ เต็มไปด้วยเดชร้ายแรง หมายถึงเต็มไปด้วยพิษร้ายแรง (ขุ.ชา.อ. ๑๐/๘๘๘/๕๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๑๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๘๘๖] นาคนี้มีฤทธิ์มาก มีเดชยากที่ใครจะล่วงเกินได้<br>
  ข้าพเจ้าจะให้มันฉกท่าน มันจักทำท่านให้เป็นเถ้าไปได้<br>
  (สุทัศนกุมารกล่าวว่า)<br>
  [๘๘๗] สหาย แม้เราก็ได้ยินมาจากเหล่าพระอรหันต์<br>
  ผู้สำรวม ผู้บำเพ็ญตบะอย่างนี้ว่า<br>
  ทายกทั้งหลายให้ทานในโลกนี้แล้วย่อมไปสวรรค์<br>
  ท่านนั่นแหละเมื่อยังมีชีวิตอยู่จงให้ทาน<br>
  ถ้าท่านมีความประสงค์จะให้<br>
  [๘๘๘] ลูกเขียดชื่อว่าอัจจิมุขีนี้เต็มไปด้วยเดชร้ายแรง<br>
  เราจะให้ลูกเขียดนั้นกัดท่าน มันจักทำท่านให้เป็นเถ้าไปได้<br>
  [๘๘๙] นางเป็นธิดาของท้าวธตรัฏฐะเป็นน้องสาวต่างมารดาของเรา<br>
  นางอัจจิมุขีเต็มไปด้วยเดชร้ายแรงจงกัดท่าน<br>
  [๘๙๐] พรหมทัตมหาบพิตร<br>
  ขอพระองค์ได้โปรดทราบไว้เถิด<br>
  หากอาตมภาพหยดพิษลงบนแผ่นดิน<br>
  ต้นหญ้าลดาวัลย์และรุกขชาติที่เป็นยาทั้งหลาย<br>
  ก็จะพึงเฉาแห้งไปโดยไม่ต้องสงสัย<br>
  [๘๙๑] พรหมทัตมหาบพิตร<br>
  ขอพระองค์ได้โปรดทราบไว้เถิด<br>
  หากอาตมภาพจักขว้างพิษขึ้นไปบนอากาศ<br>
  ฝนก็จะไม่ตก หิมะก็จะไม่ตกตลอด ๗ ปี<br>
  [๘๙๒] พรหมทัตมหาบพิตร<br>
  ขอพระองค์ได้โปรดทราบไว้เถิด<br>
  หากอาตมภาพจักหยดพิษลงไปในแม่น้ำ<br>
  ฝูงสัตว์คือปลาและเต่าที่เกิดในน้ำ<br>
  ต่างก็จะพึงล้มตายไปทั้งหมด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๒๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (พราหมณ์เนสาทะกล่าวว่า)<br>
  [๘๙๓] เมื่อเรากำลังอาบน้ำอันศักดิ์สิทธิ์ของโลก๑<br>
  ซึ่งขังอยู่ที่ท่าน้ำปยาคะ<br>
  มีภูตอะไรมาฉุดเราลงสู่แม่น้ำยมุนาอันลึก<br>
  (สุโภคกุมารน้องชายนาคภูริทัตกล่าวว่า)<br>
  [๘๙๔] พญานาคตัวประเสริฐใดที่เป็นใหญ่ในโลก<br>
  เรืองยศ ปกคลุมกรุงพาราณสีไว้โดยรอบ<br>
  เราเป็นลูกของพญานาคตัวประเสริฐนั้น<br>
  พราหมณ์ นาคทั้งหลายเรียกเราว่า สุโภคะ<br>
  (พราหมณ์เนสาทะกล่าวว่า)<br>
  [๘๙๕] ถ้าท่านเป็นโอรสของพญานาคผู้ประเสริฐ<br>
  เป็นเจ้าแห่งชาวกาสี เป็นใหญ่แห่งเทวดา<br>
  พระบิดาของท่านมีศักดามากผู้หนึ่ง<br>
  และพระมารดาของท่านก็ไม่มีใครเทียมเท่าได้ในหมู่มนุษย์<br>
  ผู้มีอานุภาพมากเช่นท่าน<br>
  ไม่สมควรฉุดแม้เพียงแต่ทาสของพราหมณ์ให้จมน้ำเลย<br>
  (สุโภคกุมารกล่าวว่า)<br>
  [๘๙๖] เจ้าแอบแฝงต้นไม้ ยิงเนื้อละมั่งที่มาเพื่อจะดื่มน้ำ<br>
  เจ้าเนื้อมายาตัวนั้นถูกยิงแล้ว<br>
  ยังวิ่งไปได้ไกลด้วยกำลังศร<br>
  [๘๙๗] เจ้าได้เห็นมันล้มลงในป่าใหญ่<br>
  เจ้านั้นจึงหาบเนื้อของมันเข้าไปหาต้นไทรในเวลาเย็น<br>
  เป็นต้นไม้มีใบเหลือง ระเกะระกะไปด้วยราก<br><br>เชิงอรรถ :<br>
  ๑ น้ำอันศักดิ์สิทธิ์ของโลก หมายถึงน้ำที่โลกสมมติว่าสามารลอยบาปได้อย่างนี้ (ขุ.ชา.อ.
  ๑๐/๘๙๓/๕๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๒๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๘๙๘] กึกก้องไปด้วยเสียงร้องของนกแขกเต้าและนกสาลิกา<br>
  มีฝูงนกดุเหว่าส่งเสียงร้องระงม น่ารื่นรมย์ใจ<br>
  มีหญ้าแพรกเขียวอยู่เป็นประจำ<br>
  [๘๙๙] พี่ชายของเรานั้นมีอานุภาพมาก รุ่งเรืองด้วยฤทธิ์และยศ<br>
  แวดล้อมไปด้วยนางนาคกัญญาทั้งหลาย<br>
  ปรากฏตัวต่อท่านผู้อยู่ที่ต้นไทรนั้น<br>
  [๙๐๐] เขาบำเรอเจ้านั้นให้เอิบอิ่มด้วยสิ่งที่น่าใคร่ทุกอย่าง<br>
  เจ้ายังประทุษร้ายต่อเขาผู้มิได้ประทุษร้าย<br>
  เวรของเจ้านั้นมาถึงที่นี้แล้ว<br>
  [๙๐๑] เจ้าจงรีบยื่นคอออกมา เราจักไม่ให้ชีวิตแก่เจ้า<br>
  เมื่อระลึกถึงเวรที่เจ้าก่อไว้ต่อพี่ชายของเรา<br>
  เราจักตัดศีรษะของเจ้า<br>
  (พราหมณ์เนสาทะกล่าวว่า)<br>
  [๙๐๒] พราหมณ์ถือการสาธยาย(เวท)<br>
  เป็นผู้ประกอบในการอ้อนวอน และเป็นผู้บูชาไฟ<br>
  จึงไม่ควรถูกฆ่าด้วยเหตุ ๓ ประการนี้๑<br>
  (สุโภคกุมารกล่าวว่า)<br>
  [๙๐๓] เมืองของท้าวธตรัฏฐะอยู่ภายใต้แม่น้ำยมุนา<br>
  จรดภูเขาหิมพานต์ ซึ่งตั้งอยู่ไม่ห่างจากแม่น้ำยมุนา<br>
  ล้วนไปด้วยทองคำงามรุ่งเรือง<br>
  [๙๐๔] พี่น้องร่วมอุทรของเราล้วนแต่เป็นคนขึ้นชื่อลือชา<br>
  พี่น้องของเราเหล่านั้นในเมืองนั้นจักว่าอย่างใด<br>
  เจ้าก็จักต้องเป็นอย่างนั้น<br><br>เชิงอรรถ :<br>
  ๑ ด้วยเหตุ ๓ ประการนี้ หมายถึงพราหมณ์ไม่สมควรถูกฆ่าคือใคร ๆ จะฆ่าพราหมณ์ไม่ได้ด้วยเหตุ
  ๓ ประการ<br>
  มีความเป็นผู้ควรถูกฆ่าเป็นต้นเหล่านี้ เพราะผู้ที่ฆ่าพราหมณ์ย่อมเกิดในนรก (ขุ.ชา.อ.
  ๑๐/๙๐๒/๕๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๒๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  (นาคกาณาริฏฐะ กล่าวถ้อยคำที่ผิดว่า)<br>
  [๙๐๕] พี่สุโภคะ ยัญและพระเวททั้งหลายในโลก<br>
  ที่พวกพราหมณ์ประกอบขึ้น มิใช่ของเล็กน้อย๑<br>
  เพราะฉะนั้น ผู้ติเตียนพราหมณ์ผู้ที่ไม่ควรติเตียน<br>
  ชื่อว่าย่อมละเลยทรัพย์เครื่องปลื้มใจและธรรมของสัตบุรุษ<br>
  [๙๐๖] พวกพราหมณ์ถือการสาธยาย(เวท)<br>
  พวกกษัตริย์ปกครองแผ่นดิน<br>
  พวกแพศย์ยึดเกษตรกรรมและพวกศูทรยึดการรับใช้<br>
  วรรณะทั้ง ๔ นี้เข้าถึงการงานตามที่อ้างมาแต่ละอย่าง<br>
  กล่าวกันว่า มหาพรหมผู้มีอำนาจสร้างขึ้นไว้<br>
  [๙๐๗] แม้พวกเทพเจ้าเหล่านี้ คือ ท้าวธาดา วิธาดา<br>
  วรุณ กุเวร โสมะ พระยม พระจันทร์ พระวายุ<br>
  และพระอาทิตย์ ต่างก็บูชายัญโดยวิธีการต่าง ๆ<br>
  และให้สิ่งที่น่าใคร่ทุกอย่างแก่พวกพราหมณ์ผู้สาธยาย<br>
  [๙๐๘] ท้าวอัชชุนะและภีมเสนผู้มีกำลังมาก<br>
  มีแขนตั้งพัน ไม่มีใครเสมอเหมือนในแผ่นดิน<br>
  ยกธนูขึ้นได้ถึง ๕๐๐ คัน ก็ได้ทรงบูชาไฟในครั้งนั้น<br>
  [๙๐๙] พี่สุโภคะ ผู้เลี้ยงดูพวกพราหมณ์มาเป็นเวลานาน<br>
  ด้วยข้าวและน้ำตามกำลังความสามารถ<br>
  มีจิตเลื่อมใสอนุโมทนาอยู่ ได้เป็นเทพเจ้าองค์หนึ่ง<br>
  [๙๑๐] พระเจ้ามุจลินท์สามารถบูชาเทวดาคือไฟผู้กินมาก<br>
  มีรัศมีไม่ต่ำทรามให้อิ่มหนำด้วยเนยใส<br>
  ทรงบูชายัญวิธีแก่เทวดาคือไฟผู้ประเสริฐแล้ว<br>
  ได้ไปบังเกิดในทิพยคติ<br><br>เชิงอรรถ :<br>
  ๑ มิใช่ของเล็กน้อย หมายถึงยัญและเวททั้งหลายในโลกนี้มิใช่ของเล็กน้อย คือ ไม่ต่ำต้อย
  มีอานุภาพมาก<br>
  (ขุ.ชา.อ. ๑๐/๙๐๕/๕๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๒๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๑๑] พระเจ้าทุทีปะผู้มีอานุภาพมาก<br>
  มีพระชนมายุยืนถึง ๑,๐๐๐ ปี มีพระรูปงามน่าดูยิ่ง<br>
  ทรงละแคว้นอันไม่มีที่สุดพร้อมทั้งเสนา<br>
  เสด็จออกผนวชแล้ว ได้เสด็จไปสู่สวรรค์<br>
  [๙๑๒] พี่สุโภคะ พระเจ้าสาคระทรงปราบแผ่นดินอันมีสาครเป็นที่สุด<br>
  รับสั่งให้ตั้งเสาเจว็ดอันงามยิ่ง ล้วนแล้วด้วยทองคำ<br>
  ทรงบูชาไฟแล้ว ได้เป็นเทพเจ้าองค์หนึ่ง<br>
  [๙๑๓] พี่สุโภคะ แม่น้ำคงคาที่ไหลไปสู่มหาสมุทรเป็นที่สั่งสมนมส้ม<br>
  ย่อมเป็นไปด้วยอานุภาพของผู้ใด<br>
  ผู้นั้นคือพระเจ้าอังคโลมบาท ทรงบูชาไฟแล้ว<br>
  เสด็จไปเกิดในพระนครของท้าวสหัสสนัยน์<br>
  [๙๑๔] เทวดาผู้ประเสริฐมีฤทธ์มาก เรืองยศ<br>
  เป็นเสนาบดีของท้าววาสวะในสวรรค์ชั้นดาวดึงส์<br>
  กำจัดมลทินด้วยวิธีโสมยาคะ ได้เป็นเทพเจ้าองค์หนึ่ง<br>
  [๙๑๕] เทพผู้ประเสริฐมีฤทธิ์มียศองค์ใดได้ทรงสร้างโลกนี้<br>
  โลกหน้า แม่น้ำภาคีรถี ภูเขาหิมพานต์ และภูเขาวิชฌะ<br>
  แม้เทพองค์นั้นก็ทรงได้บำเรอไฟในกาลนั้น<br>
  [๙๑๖] ภูเขามาลาคีรีก็ดี ภูเขาหิมพานต์ก็ดี ภูเขาคิชฌกูฏก็ดี<br>
  ภูเขาสุทัศนะก็ดี ภูเขานิสภะก็ดี ภูเขากากเวรุก็ดี<br>
  ภูเขาเหล่านี้และภูเขาใหญ่อื่น ๆ ว่ากันว่า<br>
  พวกพราหมณ์ผู้บูชายัญสร้างขึ้นไว้<br>
  [๙๑๗] ชนทั้งหลายเรียกพราหมณ์ถือการสาธยาย(เวท)<br>
  ผู้เข้าถึงคุณแห่งมนต์ ผู้มีตบะในโลกนี้ว่า<br>
  ผู้ประกอบการอ้อนวอนมหาสมุทรซัดท่วมพราหมณ์นั้น<br>
  ผู้กำลังตระเตรียมน้ำอยู่ที่ฝั่งสมุทร<br>
  เพราะฉะนั้น น้ำในสมุทรจึงดื่มไม่ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๒๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๑๘] วัตถุที่ควรบูชาทั้งหลาย คือ พวกพราหมณ์<br>
  มีอยู่มากในแผ่นดินของท้าววาสวะ<br>
  พราหมณ์เหล่านั้นมีอยู่ทั้งในทิศตะวันออก ทิศตะวันตก<br>
  ทิศใต้ และทิศเหนือย่อมทำความรู้ให้เกิด<br>
  (พระโพธิสัตว์กล่าวเฉลยว่า)<br>
  [๙๑๙] พ่ออริฏฐะ แท้จริง การเรียนรู้พระเวท<br>
  เป็นโทษของเหล่านักปราชญ์<br>
  แต่เป็นการกระทำของพวกคนพาล<br>
  เหมือนอาการของพยับแดด<br>
  เพราะเป็นของมองเห็นไม่ได้เสมอไป<br>
  มีคุณทางหลอกลวง พาเอาคนผู้มีปัญญาไปไม่ได้<br>
  [๙๒๐] เวททั้งหลายมิได้มีเพื่อป้องกันคนผู้ประทุษร้ายมิตร<br>
  ผู้ล้างผลาญความเจริญ เหมือนไฟที่บุคคลบำเรอแล้ว<br>
  ย่อมป้องกันคนโทสจริตให้ทำกรรมชั่วไม่ได้<br>
  [๙๒๑] ถ้าคนทั้งหลายจะนำเอาไม้ที่มีอยู่ในโลกทั้งหมด<br>
  พร้อมทั้งทรัพย์สมบัติของตนผสมกับหญ้าให้ไฟเผา<br>
  ไฟที่มีเดชอันไม่มีใครเทียมเผาสิ่งทั้งหมด<br>
  แนะพ่อลิ้นสองแฉก ใครเล่าจะพึงทำให้ไฟนั้นอิ่มได้<br>
  [๙๒๒] นมสดแปรไปได้เป็นธรรมดา คือ<br>
  เป็นนมส้มแล้วก็กลับกลายไปเป็นเนยข้นฉันใด<br>
  ไฟก็มีความแปรไปเป็นธรรมดาได้ฉันนั้น<br>
  ไฟที่ประกอบด้วยความเพียรในการสีไฟจึงเกิดไฟได้<br>
  [๙๒๓] ไม่ปรากฏว่าไฟเข้าไปอยู่ในไม้แห้งและไม้สด<br>
  เมื่อคนไม่สีไฟ ไฟก็ไม่เกิด<br>
  ไฟย่อมไม่เกิดเพราะไม่มีคนทำให้เกิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๒๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๒๔] ก็ถ้าไฟจะพึงเข้าไปอยู่ภายในไม้แห้งและไม้สด<br>
  ป่าทั้งหมดในโลกก็จะพึงแห้งไป<br>
  และไม้แห้งก็จะพึงลุกโพลงขึ้นเองได้<br>
  [๙๒๕] ถ้าคนเลี้ยงดูไฟที่มีเปลวควันกำลังส่องแสงอยู่<br>
  ให้เผา(กิน)ไม้และหญ้า ชื่อว่าได้ทำบุญ<br>
  คนเผาถ่าน คนต้มเกลือ พ่อครัว และคนเผาศพ<br>
  ก็ชื่อว่าพึงได้ทำบุญด้วย<br>
  [๙๒๖] ถ้าหากพราหมณ์เหล่านี้ทำบุญได้เพราะเลี้ยงไฟ<br>
  ด้วยการเรียนมนต์ เพราะเลี้ยงไฟให้อิ่มหนำ<br>
  คนบางคนในโลกนี้ผู้เอาเชื้อไฟให้ไฟเผาไหม้<br>
  จะไม่ชื่อว่าได้ทำบุญอย่างไรเล่า<br>
  [๙๒๗] แนะพ่อลิ้นสองแฉก เพราะเหตุไร<br>
  เพราะไฟเป็นสิ่งที่โลกยำเกรง<br>
  พึงกินได้ทั้งของที่มีกลิ่นไม่น่าพอใจ คนเป็นอันมากไม่ชอบ<br>
  และของที่พวกมนุษย์หลีกเลี่ยงไม่ประเสริฐนั้น<br>
  [๙๒๘] ความจริง คนบางพวกนับถือไฟเป็นเทวดา<br>
  ส่วนพวกมิลักขะนับถือน้ำเป็นเทวดา<br>
  คนทั้งหมดนี้กล่าวเท็จ ไฟและน้ำไม่ใช่เทพเจ้าตนใดตนหนึ่ง<br>
  [๙๒๙] ชาวโลกบำเรอไฟที่ไม่มีอินทรีย์ ไม่มีกายที่จะรับรู้สึกได้<br>
  ส่องแสงสว่าง เป็นเครื่องทำการงานของประชาชน<br>
  เมื่อยังทำบาปกรรมอยู่ จะพึงถึงสุคติได้อย่างไร<br>
  [๙๓๐] พวกพราหมณ์ผู้ต้องการเลี้ยงชีวิตของตนในโลกนี้กล่าวว่า<br>
  พระพรหมครอบงำได้ทั้งหมด และว่าพระพรหมบำเรอไฟ<br>
  เมื่อพระพรหมมีอานุภาพและมีอำนาจทุกสิ่ง<br>
  ทำไมจึงไม่สร้างตนเอง แต่กลับมาไหว้ไฟที่ตนสร้างขึ้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๒๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๓๑] คำของพวกพราหมณ์น่าหัวเราะเยาะ๑<br>
  ไม่ควรสวด ไม่เป็นความจริง<br>
  พราหมณ์เหล่านั้นได้กล่าวคำเท็จไว้ก่อน<br>
  เพราะเหตุแห่งสักการะ พราหมณ์เหล่านั้น<br>
  เมื่อลาภสักการะยังไม่ปรากฏขึ้น ก็ร้อยกรองยัญที่ชื่อว่า<br>
  สันติธรรม โยงเข้ากับการฆ่าสัตว์๒ (บูชายัญ)<br>
  [๙๓๒] พวกพราหมณ์ถือการสาธยาย (มนต์)<br>
  พวกกษัตริย์ปกครองแผ่นดิน<br>
  พวกแพศย์ยึดเกษตรกรรม และพวกศูทรยึดการรับใช้<br>
  วรรณทั้ง ๔ นี้เข้าถึงการงานตามที่อ้างมาแต่ละอย่าง<br>
  กล่าวกันว่า มหาพรหมผู้มีอำนาจได้สร้างขึ้นไว้<br>
  [๙๓๓] ถ้าคำนี้จะพึงเป็นคำจริงเหมือนที่พวกพราหมณ์ได้กล่าวไว้<br>
  ผู้ที่มิใช่กษัตริย์ก็ไม่พึงได้ราชสมบัติ<br>
  ผู้ที่มิใช่พราหมณ์ก็ไม่พึงศึกษามนต์<br>
  คนนอกจากแพศย์ก็ไม่พึงทำเกษตรกรรม<br>
  และพวกศูทรก็ไม่พึงพ้นจากการรับใช้ผู้อื่น<br>
  [๙๓๔] แต่เพราะคำนี้ไม่จริง เป็นคำเท็จ<br>
  ฉะนั้น พวกคนเหล่านี้จึงกล่าวเท็จทั้งนั้นเพราะเห็นแก่ท้อง๓<br>
  พวกคนมีปัญญาน้อยย่อมเชื่อถือคำนั้น<br>
  พวกบัณฑิตย่อมพิจารณาเห็นคำนั้นด้วยตนเอง<br><br>เชิงอรรถ :<br>
  ๑ น่าหัวเราะเยาะ หมายความว่า ขึ้นชื่อว่า คำของพวกพราหมณ์ สมควรต้องหัวเราะเยาะ
  เพราะอด<br>
  ทนต่อความเพ่งพินิจ(ตรวจสอบ)ของบัณฑิตไม่ได้ (ขุ.ชา.อ. ๑๐/๙๓๑/๗๑)<br>
  ๒ โยงเข้ากับการฆ่าสัตว์ หมายถึงพวกพราหมณ์โยงลาภสักการะซึ่งไม่ปรากฏประมาณเท่านี้เข้ากับหมู่สัตว์<br>
  แล้วเชื่อมสันติธรรม กล่าวคือ ลัทธิธรรมของตนอันประกอบด้วยการฆ่าสัตว์แล้วร้อยกรองคัมภีร์ชื่อ<br>
  ยัญญสูตรขึ้นไว้ (ขุ.ชา.อ. ๑๐/๙๓๑/๗๑)<br>
  ๓ เพราะเห็นแก่ท้อง หมายถึงผู้อาศัยท้องเลี้ยงชีวิตหรือเพราะเหตุต้องการจะบรรจุให้เต็มท้อง
  (ขุ.ชา.อ.<br>
  ๑๐/๙๓๔/๗๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๒๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๓๕] เพราะพวกกษัตริย์ย่อมเก็บภาษีอากรจากพวกแพศย์<br>
  พวกพราหมณ์ก็ถือศัสตราเที่ยวฆ่าสัตว์<br>
  เพราะเหตุไร พระพรหมจึงไม่บันดาล<br>
  โลกที่ปั่นป่วนแตกต่างกันเช่นนั้นให้เที่ยงตรงเสียเล่า<br>
  [๙๓๖] เพราะถ้าพระพรหมเป็นใหญ่ในโลกทั้งปวง<br>
  เป็นเจ้าชีวิตของหมู่สัตว์<br>
  เพราะเหตุไร จึงทำโลกทั้งปวงให้มีทุกข์<br>
  เพราะเหตุไร จึงไม่บันดาลโลกทั้งปวงให้มีแต่ความสุข<br>
  [๙๓๗] เพราะถ้าพระพรหมนั้นเป็นใหญ่ในโลกทั้งปวง<br>
  เป็นเจ้าชีวิตของหมู่สัตว์<br>
  เพราะเหตุไร จึงชักจูงให้โลกทำแต่ความพินาศโดยไม่เป็นธรรม<br>
  เช่น มีมายา พูดเท็จ และมัวเมาเล่า<br>
  [๙๓๘] อริฏฐะ เพราะถ้าพระพรหมนั้นเป็นใหญ่ในโลกทั้งปวง<br>
  เป็นเจ้าชีวิตของหมู่สัตว์ แต่เป็นเจ้าชีวิตที่ไม่ชอบธรรม<br>
  เมื่อธรรมมีอยู่ ก็ไม่จัดตั้งธรรม กลับจัดตั้งอธรรม<br>
  [๙๓๙] ตั๊กแตน ผีเสื้อ งู แมลงภู่ หนอน<br>
  และแมลงวัน ใครฆ่าแล้วย่อมบริสุทธิ์<br>
  ธรรมเหล่านี้เป็นธรรมของอนารยชน<br>
  ซึ่งเป็นธรรมที่ผิดของชาวกัมโพชะจำนวนมาก<br>
  [๙๔๐] ก็ถ้าคนฆ่าผู้อื่นจะบริสุทธิ์ได้<br>
  แม้คนผู้ถูกฆ่าก็เข้าถึงแดนสวรรค์ได้<br>
  พวกพราหมณ์ก็ควรฆ่าพวกพราหมณ์<br>
  และพวกคนที่เชื่อพราหมณ์เหล่านั้นด้วย<br>
  [๙๔๑] พวกเนื้อ ปศุสัตว์ และโคแต่ละพวก<br>
  ไม่ได้อ้อนวอนเพื่อให้ฆ่าตนเองเลย<br>
  ล้วนแต่ดิ้นรนต้องการมีชีวิตอยู่ในโลกนี้<br>
  คนทั้งหลายย่อมนำสัตว์และปศุสัตว์เข้าผูกไว้ที่เสายัญ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๒๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๔๒] พวกคนพาลยื่นหน้าพูดนำไปที่เสาบูชายัญซึ่งเป็นที่ผูกสัตว์<br>
  ด้วยการพรรณนาอย่างวิจิตรว่า เสายัญนี้จักให้<br>
  สิ่งที่น่าใคร่แก่เจ้าในโลกอื่นในสัมปรายภพแน่นอน<br>
  [๙๔๓] ถ้าบุคคลจะพึงได้แก้วมณี สังข์ แก้วมุกดา ข้าวเปลือก<br>
  ทรัพย์ เงิน ทอง ที่เสายัญทั้งที่ไม้แห้งและไม้สด<br>
  ถ้าเสายัญจะพึงให้สิ่งที่น่าใคร่ทุกอย่างในไตรทิพย์ได้<br>
  หมู่พราหมณ์ผู้เชี่ยวชาญในไตรเพทเท่านั้นจึงควรบูชายัญ<br>
  ผู้ไม่ใช่พราหมณ์ก็ไม่ควรให้พราหมณ์บูชายัญให้เลย<br>
  [๙๔๔] แก้วมณี สังข์ แก้วมุกดา ข้าวเปลือก ทรัพย์ เงิน ทอง<br>
  จักมีที่เสายัญ ที่ไม้แห้ง และไม้สดที่ไหน<br>
  เสายัญจะพึงให้สิ่งที่น่าใคร่ทั้งปวงในไตรทิพย์ที่ไหนเล่า<br>
  ๙๔๕] พราหมณ์เหล่านี้เป็นผู้โอ้อวด หยาบช้า<br>
  โง่เขลา โลภจัด ยื่นปากพูดนำไป<br>
  ด้วยการพรรณนาอย่างหยดย้อยต่าง ๆ ว่า<br>
  จงรับเอาไฟไป จงให้ทรัพย์แก่เรา<br>
  แต่นั้น ท่านจักมีความสุขในสิ่งที่น่าปรารถนาทั้งปวง<br>
  [๙๔๖] พวกพราหมณ์พาคนเข้าไปโรงบูชาไฟแล้ว<br>
  ต่างก็ยื่นหน้าพูดนำไปด้วยการพรรณนาอย่างวิจิตรต่าง ๆ<br>
  ให้เขาโกนผม โกนหนวด และตัดเล็บ<br>
  ยังทรัพย์ของเขาให้สิ้นไปด้วยเวททั้งหลาย<br>
  [๙๔๗] พวกพราหมณ์ผู้หลอกลวง แอบหลอกลวงได้คนหนึ่ง<br>
  ก็มาประชุมกินกันเป็นอันมาก เหมือนฝูงกาตอมนกเค้า<br>
  หลอกเอาจนเกลี้ยงแล้วเก็บไว้ที่บริเวณบูชายัญ<br>
  [๙๔๘] พวกพราหมณ์ลวงผู้นั้นได้คนหนึ่งอย่างนี้แล้ว<br>
  ก็พากันมาเป็นอันมาก ใช้ความพยายามแล้วพยายามอีก<br>
  ล่อหลอกพรรณนาสิ่งที่มองไม่เห็น ปล้นเอาทรัพย์ที่มองเห็นไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๒๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๔๙] เหมือนพวกราชบุรุษที่พระราชาสอนสั่งให้เก็บส่วย<br>
  ถือเอาทรัพย์ของพระราชาไป<br>
  อริฏฐะ พราหมณ์เหล่านั้นเป็นเหมือนโจร มิใช่สัตบุรุษ<br>
  เป็นผู้ควรจะฆ่าเสีย แต่ไม่มีใครฆ่าในโลก<br>
  [๙๕๐] พวกพราหมณ์กล่าวว่า<br>
  ไม้ทองหลางเป็นแขนขวาของพระอินทร์<br>
  จึงตัดเอาไม้ทองหลางมาใช้ในยัญนี้<br>
  หากคำนั้นเป็นจริง พระอินทร์ก็แขนขาด<br>
  เพราะเหตุไร พระอินทร์ชนะพวกอสูรด้วยกำลังแขนนั้นได้<br>
  [๙๕๑] หากคำนั้นแหละเป็นเท็จ<br>
  พระอินทร์ก็ยังมีอวัยวะสมบูรณ์<br>
  เป็นเทวดาชั้นดีเยี่ยม ไม่มีใครฆ่า แต่กำจัดพวกอสูรได้<br>
  มนต์ของพราหมณ์เหล่านี้เปล่าประโยชน์<br>
  นี้เป็นการลวงกันที่เห็นอยู่ในโลกนี้<br>
  [๙๕๒] ภูเขามาลาคีรีก็ดี ภูเขาหิมพานต์ก็ดี ภูเขาคิชฌกูฏก็ดี<br>
  ภูเขาสุทัศนะก็ดี ภูเขานิสภะก็ดี ภูเขากากเวรุก็ดี<br>
  ภูเขาเหล่านี้ และภูเขาใหญ่อื่น ๆ กล่าวกันว่า<br>
  พวกพราหมณ์ผู้บูชายัญได้สร้างไว้<br>
  [๙๕๓] ชนทั้งหลายกล่าวกันว่า<br>
  พวกพราหมณ์ผู้บูชายัญเอาอิฐเช่นใดมาสร้างภูเขา<br>
  อิฐเช่นนั้นมิใช่ภูเขา ภูเขาเป็นอย่างหนึ่ง<br>
  ไม่หวั่นไหว เห็นได้ชัดว่าเป็นหิน<br>
  [๙๕๔] ภูเขามิใช่อิฐแต่เป็นหินมานานแล้ว<br>
  เหล็กและโลหะย่อมไม่เกิดในอิฐนั้น<br>
  แต่เขาจะพรรณนาถึงยัญนี้ จึงกล่าวว่า<br>
  พวกพราหมณ์ผู้บูชายัญได้สร้างไว้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๓๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๕๕] ชนทั้งหลายเรียกพราหมณ์ถือการสาธยาย(เวท)<br>
  ผู้เข้าถึงคุณแห่งมนต์ ผู้มีตบะในโลกนี้ว่า<br>
  ผู้ประกอบในการอ้อนวอน<br>
  มหาสมุทรซัดท่วมพราหมณ์นั้น<br>
  ผู้กำลังตระเตรียมน้ำอยู่ที่ฝั่งสมุทร<br>
  เพราะฉะนั้น น้ำในสมุทรจึงดื่มไม่ได้<br>
  [๙๕๖] แม่น้ำพัดพาเอาพราหมณ์ผู้จบพระเวท<br>
  ทรงมนต์เกินกว่าพันคนไป น้ำมีรสไม่เสียมิใช่หรือ<br>
  เพราะเหตุไร มหาสมุทรที่กว้างใหญ่จึงดื่มไม่ได้<br>
  [๙๕๗] บ่อน้ำเหล่าใดเหล่าหนึ่งในโลกมนุษย์นี้<br>
  ที่พวกขุดบ่อขุดไว้ เกิดเป็นน้ำเค็มได้<br>
  แต่มิใช่เค็มเพราะท่วมพราหมณ์ตาย<br>
  น้ำในบ่อเหล่านั้นดื่มไม่ได้ นะพ่อลิ้นสองแฉก<br>
  [๙๕๘] เมื่อก่อนครั้งต้นกัป ใครเป็นภรรยาของใคร<br>
  ใจให้มนุษย์เกิดก่อน๑ แม้โดยธรรมดานั้น<br>
  ไม่มีใครเลวกว่าใครมาแต่กำเนิด<br>
  ท่านกล่าวจำแนกส่วนของสัตว์ไว้แม้อย่างนี้<br>
  [๙๕๙] แม้บุตรของคนจัณฑาลก็เรียนพระเวท<br>
  สวดมนต์ได้ เป็นคนฉลาด มีความคิด<br>
  ศีรษะของเขาจะไม่พึงแตก ๗ เสี่ยง<br>
  มนต์เหล่านี้พวกพราหมณ์แต่งขึ้นไว้ฆ่าตน<br><br>เชิงอรรถ :<br>
  ๑ ใครเป็นภรรยาของใคร หมายความว่า ใครจะชื่อว่าเป็นภรรยาของใคร เพราะในเวลานั้นยังไม่มีเพศชาย<br>
  เพศหญิง ภายหลังเกิดชื่อว่ามารดาบิดา เพราะอำนาจเมถุนธรรม ใจให้มนุษย์เกิดก่อน
  หมายความ<br>
  ว่า แท้จริง เวลานั้นใจเท่านั้นทำให้เกิดเป็นมนุษย์ คือ สัตว์ทั้งหลายบังเกิดขึ้นด้วยใจเท่านั้น
  (ขุ.ชา.อ.<br>
  ๑๐/๙๕๘/๘๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๓๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๖๐] มนต์เหล่านี้พวกพราหมณ์แต่งขึ้นด้วยวาจา<br>
  แต่งขึ้น (และ) ยึดถือไว้ด้วยความโลภ<br>
  เข้าถึงท่วงทำนองของพวกพราหมณ์นักแต่งกาพย์<br>
  ยากที่จะปลดเปลื้องได้<br>
  จิตของพวกคนโง่ตั้งอยู่ด้วยอาการที่ไม่สม่ำเสมอ<br>
  คนไม่มีปัญญาจึงหลงเชื่อคำนั้น<br>
  [๙๖๑] พราหมณ์หามีกำลังเยี่ยงลูกผู้ชาย<br>
  ดุจกำลังของราชสีห์ เสือโคร่ง และเสือเหลืองไม่<br>
  ความเป็นมนุษย์ของพราหมณ์เหล่านั้นพึงเห็นเหมือนของโค๑<br>
  แต่ชาติพราหมณ์เหล่านั้นมีลักษณะไม่เสมอ<br>
  [๙๖๒] ก็ถ้าพระราชาปกครองแผ่นดิน พร้อมทั้งอำมาตย์คู่ชีพ<br>
  และราชบริษัทผู้รับพระราชโองการ<br>
  ทรงชำนะหมู่ศัตรูลำพังพระองค์เอง<br>
  ประชาราษฎร์ของพระองค์นั้นก็จะพึงมีสุขอยู่เป็นนิตย์<br>
  [๙๖๓] มนต์ของกษัตริย์และไตรเพทเหล่านี้มีความหมายเท่ากัน<br>
  ถ้าไม่วินิจฉัยความแห่งมนต์และไตรเพทนั้น ก็ไม่รู้ได้<br>
  เหมือนทางที่ถูกน้ำท่วม<br>
  [๙๖๔] มนต์ของกษัตริย์และไตรเพทเหล่านี้มีความหมายเท่ากัน<br>
  มีลาภ เสื่อมลาภ มียศ เสื่อมยศ<br>
  ทั้งหมดทีเดียวเป็นธรรมดาของวรรณะ ๔ นั้น<br>
  [๙๖๕] พวกคหบดีใช้คนเป็นจำนวนมากให้ทำงานบนแผ่นดิน<br>
  เพราะเหตุแห่งทรัพย์และข้าวเปลือกฉันใด<br>
  แม้หมู่พราหมณ์ผู้ทรงไตรเพทก็ฉันนั้น<br>
  ย่อมใช้คนเป็นจำนวนมากให้ทำงานบนแผ่นดินในวันนี้<br><br>เชิงอรรถ :<br>
  ๑ พึงเห็นเหมือนของโค อธิบายว่า ชาติพราหมณ์เหล่านั้นนั่นแหละเหมือนกับของโค เพราะมีปัญญาทราม<br>
  แต่มีลักษณะไม่เสมอ เพราะมีรูปร่างสัณฐานต่างกับโค (ขุ.ชา.อ. ๑๐/๙๖๑/๘๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๓๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๖๖] พราหมณ์เหล่านี้ก็เหมือนกับพวกคหบดี<br>
  ต่างมีความขวนขวายประกอบในกามคุณเป็นนิตย์<br>
  ย่อมใช้คนเป็นจำนวนมากให้ทำการงานบนแผ่นดิน<br>
  แนะพ่อลิ้นสองแฉก เพราะฉะนั้น พราหมณ์เหล่านั้นจึงไร้ปัญญา<br>
  (พระเจ้าสาครพรหมทัตทูลถามพระบิดาผู้เป็นดาบสว่า)<br>
  [๙๖๗] กระบวนกลอง ตะโพน สังข์ บัณเฑาะว์<br>
  และมโหระทึกนำหน้าใครมา ยังพระราชาผู้จอมทัพให้ทรงร่าเริง<br>
  [๙๖๘] ใครมีหน้าสีสุกใสด้วยกรอบอุณหิสทอง<br>
  ที่ติดอยู่ชายหน้าผากอันหนา มีประกายดังสายฟ้า<br>
  ใครยังหนุ่มแน่นสวมสอดแล่งธนู รุ่งเรืองด้วยสิริเดินมา<br>
  [๙๖๙] ใครมีพักตร์เปล่งปลั่งดังทอง<br>
  เหมือนถ่านเพลิงไม้ตะเคียนที่ลุกโชนอยู่ที่ปากเบ้า<br>
  รุ่งเรืองไปด้วยสิริมาอยู่<br>
  [๙๗๐] ใครมีฉัตรทองชมพูนุทพร้อมทั้งซี่ที่น่าพึงใจ<br>
  สำหรับใช้กันแสงดวงอาทิตย์ ใครรุ่งเรืองไปด้วยสิริมาอยู่<br>
  [๙๗๑] ใครมีปัญญาประเสริฐ มีพัดวาลวีชนีอย่างดีเยี่ยม<br>
  ที่บุคคลประคองไว้บนเศียรทั้ง ๒ ข้าง<br>
  [๙๗๒] ใครถือกำหางนกยูงอันวิจิตรอ่อนสลวย<br>
  มีด้ามล้วนแล้วด้วยทองและแก้วมณี<br>
  เที่ยวไปมาผ่านหน้าทั้ง ๒ ข้าง<br>
  [๙๗๓] ใครมีตุ้มหูอันกลมเกลี้ยงเหล่านี้<br>
  ซึ่งมีประกายดังสีถ่านเพลิงไม้ตะเคียน<br>
  ซึ่งลุกโชนอยู่ที่ปากเบ้างดงามข้างหน้าทั้ง ๒ ข้าง<br>
  [๙๗๔] ใครมีปลายผมอ่อนสลวยดำสนิทเห็นปานนี้<br>
  ถูกลมพัดสบัดพลิ้วอยู่เหมือนสายฟ้าพุ่งขึ้นจากท้องฟ้า<br>
  ทำให้ชายหน้าผากงดงามอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๓๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๖.ภูริทัตตชาดก (๕๔๓)<br>
  [๙๗๕] ใครมีนัยน์ตาทั้ง ๒ ข้างกว้างและใหญ่<br>
  มีเนตรกว้างงดงาม มีพักตร์ผ่องใสดุจคันฉ่องทอง<br>
  [๙๗๖] ใครมีฟันเหล่านี้เกิดที่ปาก<br>
  งามหมดจดดุจสังข์อันขาวผ่อง<br>
  เมื่อพูด ย่อมงามดังดอกมณฑาลกตูม<br>
  [๙๗๗] ใครมีมือและเท้าทั้ง ๒ ข้าง<br>
  มีสีเหมือนน้ำครั่ง รักษาได้ง่าย<br>
  มีริมฝีปากแดงดังผลตำลึงสุก<br>
  เปล่งปลั่งดังดวงอาทิตย์ในเวลากลางวัน<br>
  [๙๗๘] เขาเป็นใครห่มผ้าปาวารขนสัตว์ขาวสะอาด<br>
  ดังต้นสาละใหญ่มีดอกบานสะพรั่งข้างหิมวันตบรรพต<br>
  ในฤดูหิมะตก งามดังดวงจันทร์ได้ชัยชนะ<br>
  [๙๗๙] เขาเป็นใครนั่งอยู่ในท่ามกลางบริษัท<br>
  สะพายดาบอันวิจิตรด้วยด้ามแก้วมณี<br>
  ล้อมสะพรั่งไปด้วยลายทอง<br>
  [๙๘๐] เขาเป็นใครสวมรองเท้าที่ขลิบด้วยทองงดงาม<br>
  เย็บวิจิตรสำเร็จเรียบร้อยดี<br>
  ข้าพเจ้านมัสการแด่พระมเหสี<br>
  (พระดาบสกล่าวว่า)<br>
  [๙๘๑] นาคที่มาเหล่านั้นเป็นนาคที่มีฤทธิ์<br>
  มียศ เป็นลูกของท้าวธตรัฏฐะ<br>
  เกิดจากนางสมุททชา<br>
  นาคเหล่านี้ต่างก็มีฤทธิ์มาก<br>
  ภูริทัตตชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๓๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  ๗. จันทกุมารชาดก๑ (๕๔๔)<br>
  ว่าด้วยจันทกุมารทรงบำเพ็ญขันติบารมี<br>
  [๙๘๒] พระเจ้าเอกราช ผู้มีกรรมหยาบช้า<br>
  ประทับอยู่ในกรุงบุปผวดี<br>
  ท้าวเธอตรัสถามขัณฑหาลปุโรหิต<br>
  ผู้เป็นเผ่าพันธุ์แห่งพราหมณ์ ผู้เป็นคนหลงว่า<br>
  [๙๘๓] ท่านพราหมณ์ ท่านฉลาดในสุจริตธรรมและอาจารวินัย<br>
  ขอจงบอกทางสวรรค์แก่เรา<br>
  อย่างที่นรชนทำบุญแล้ว จากโลกนี้จะไปสู่สุคติภพเถิด<br>
  (ขัณฑหาลปุโรหิตกราบทูลว่า)<br>
  [๙๘๔] ข้าแต่สมมติเทพ เหล่านรชนให้ทานยิ่งกว่าทาน<br>
  ฆ่าคนที่ไม่น่าจะฆ่า ทำบุญแล้วย่อมไปสู่สวรรค์ได้อย่างนี้<br>
  (พระราชาตรัสว่า)<br>
  [๙๘๕] ก็ทานที่ยิ่งกว่าทานนั้นคืออะไร<br>
  และคนจำพวกไหนเป็นผู้ไม่น่าจะฆ่าในโลกนี้<br>
  ขอท่านจงบอกข้อนั้นแก่เรา<br>
  เราจักบูชายัญ จักให้ทาน<br>
  (ขัณฑหาลปุโรหิตกราบทูลว่า)<br>
  [๙๘๖] ข้าแต่สมมติเทพ ควรบูชายัญด้วยพระราชโอรส<br>
  พระราชธิดา พระมเหสี ชาวนิคม โคอุสภราช<br>
  และม้าอาชาไนย อย่างละ ๔<br>
  ควรบูชายัญด้วยของครบอย่างละ ๔ พระเจ้าข้า<br><br>เชิงอรรถ :<br>
  ๑ พระศาสดาเมื่อประทับอยู่ที่ภูเขาคิชฌกูฏ ทรงปรารภพระเทวทัตตรัสจันทกุมารชาดกซึ่งมีคำเริ่มต้นว่า
  มี<br>
  พระราชาผู้ทรงทำกรรมหยาบช้า ดังนี้เป็นต้น (ขุ.ชา.อ. ๑๐/๘๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๓๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๙๘๗] ในพระราชวังมีเสียงระเบ็งเซ็งแซ่เป็นอันเดียวกัน<br>
  เพราะได้ยินคำว่า พระกุมาร พระกุมารี<br>
  และพระมเหสีจะถูกประหาร<br>
  (พระราชาตรัสว่า)<br>
  [๙๘๘] ขอพวกท่านจงไปทูลพระกุมารทั้งหลาย<br>
  คือ จันทกุมาร สุริยกุมาร ภัททเสนกุมาร<br>
  สูรกุมาร และวามโคตตกุมารเถิดว่า<br>
  ได้ยินว่า พวกท่านจงรวมกันเป็นหมู่ในที่เดียวกัน<br>
  เพื่อประโยชน์แก่การบูชายัญ<br>
  [๙๘๙] ขอพวกเจ้าจงไปทูลพระกุมารีทั้งหลาย<br>
  คือ อุปเสนากุมารี โกกิลากุมารี<br>
  มุทิตากุมารี และนันทากุมารีเถิดว่า<br>
  ได้ยินว่า พวกท่านจงรวมกันเป็นหมู่อยู่ในที่เดียวกัน<br>
  เพื่อประโยชน์แก่การบูชายัญ<br>
  [๙๙๐] อนึ่ง พวกเจ้าจงไปทูลพระนางวิชยา<br>
  พระนางเอราวดี พระนางเกศินี<br>
  และพระนางสุนันทาผู้เป็นมเหสีของเรา<br>
  ผู้ซึ่งประกอบด้วยลักษณะอันประเสริฐเถิดว่า<br>
  ได้ยินว่า พวกท่านจงรวมกันเป็นหมู่อยู่ในที่เดียวกัน<br>
  เพื่อประโยชน์แก่การบูชายัญ<br>
  [๙๙๑] พวกท่านจงไปบอกพวกคหบดี<br>
  คือ ปุณณมุขคหบดี ภัททิยคหบดี<br>
  สิงคาลคหบดี และวัฑฒคหบดีเถิดว่า<br>
  ได้ยินว่า พวกท่านจงรวมกันเป็นหมู่อยู่ในที่เดียวกัน<br>
  เพื่อประโยชน์แก่การบูชายัญ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๓๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๙๙๒] คหบดีเหล่านั้นมีบุตรและภรรยามาก<br>
  ต่างก็มาพร้อมกัน ณ ที่นั้น<br>
  ได้กราบทูลพระราชาว่า ข้าแต่สมมติเทพ<br>
  ขอพระองค์จงไว้จุก๑แก่ข้าพระองค์ทั้งหมดเถิด<br>
  อีกอย่างหนึ่ง ขอให้ทรงประกาศพวกข้าพระองค์เป็นข้าทาสเถิด<br>
  (พระราชาตรัสว่า)<br>
  [๙๙๓] พวกท่านจงรีบนำช้างทั้งหลายของเรามา<br>
  คือ ช้างอภยังกร ช้างนาฬาคีรี<br>
  ช้างอัจจุคคตะ ช้างวรุณทันตะ<br>
  ช้างเหล่านั้นจักเป็นประโยชน์แก่การบูชายัญ<br>
  [๙๙๔] พวกท่านจงรีบไปนำม้าอัสดรของเรามา<br>
  คือ ม้าเกศี ม้าสุรามุขะ ม้าปุณณกะ ม้าวินตกะ<br>
  ม้าเหล่านั้นจักเป็นประโยชน์แก่การบูชายัญ<br>
  [๙๙๕] ขอพวกท่านจงรีบไปนำเอาโคอุสภะของเรามา<br>
  คือ โคยูถปติ โคอโนชะ โคนิสภะ และโคควัมปติ<br>
  จงต้อนโคเหล่านั้นทั้งหมดเข้าเป็นหมู่<br>
  เราจักบูชายัญ จักให้ทาน<br>
  [๙๙๖] พวกท่านจงตระเตรียมยัญทุกอย่างไว้<br>
  เมื่อดวงอาทิตย์ขึ้น เราจักบูชายัญ<br>
  พวกท่านจงบังคับเหล่ากุมารมาว่า<br>
  จงรื่นรมย์ตลอดราตรีนี้เถิด<br><br>เชิงอรรถ :<br>
  ๑ ไว้จุก หมายถึงทำให้เป็นผู้รับใช้ ทำให้เป็นทาส (ขุ.ชา.อ. ๑๐/๙๙๒/๙๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๓๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๙๙๗] พวกท่านจงตั้งยัญทุกอย่างไว้<br>
  เมื่อดวงอาทิตย์ขึ้น เราจักบูชายัญ<br>
  พวกเจ้าจงไปทูลพระกุมาร ณ บัดนี้<br>
  วันนี้แหละเป็นคืนสุดท้าย<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๙๙๘] พระมารดาเสด็จมาจากพระตำหนัก<br>
  ทรงกันแสงพลางตรัสถามพระเจ้าเอกราชนี้นั้นว่า<br>
  ลูกรัก ได้ยินว่า พ่อจักบูชายัญด้วยพระโอรสทั้ง ๔ หรือ<br>
  (พระราชากราบทูลว่า)<br>
  [๙๙๙] เมื่อจะต้องฆ่าจันทกุมาร บุตรแม้ทุกคนหม่อมฉันก็สละได้<br>
  หม่อมฉันบูชายัญด้วยบุตรทั้งหลายแล้ว<br>
  จักไปสู่สุคติโลกสวรรค์<br>
  (พระราชมารดาตรัสว่า)<br>
  [๑๐๐๐] ลูกเอ๋ย พ่ออย่าเชื่อคำนั้นที่ว่า<br>
  สุคติจะมีได้เพราะใช้บุตรบูชายัญ<br>
  เพราะว่า นั้นเป็นทางไปนรก ไม่ใช่ทางไปสวรรค์<br>
  [๑๐๐๑] ลูกโกณฑัญญะเอ๋ย พ่อจงให้ทาน<br>
  อย่าได้เบียดเบียนสัตว์ทั้งปวง นี้เป็นทางไปสู่สุคติ<br>
  และทางไปสู่สุคติมิใช่เพราะใช้บุตรบูชายัญ<br>
  (พระราชากราบทูลว่า)<br>
  [๑๐๐๒] คำของอาจารย์ทั้งหลายมีว่า<br>
  หม่อมฉันจักฆ่าทั้งจันทกุมารและสุริยกุมาร<br>
  หม่อมฉันบูชายัญด้วยบุตรทั้งหลายที่สละได้ยากแล้ว<br>
  จักไปสู่สุคติโลกสวรรค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๓๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๐๐๓] แม้แต่พระเจ้าวสวัตดีพระราชบิดา<br>
  ได้ตรัสถามพระราชโอรสของพระองค์นั้นว่า<br>
  ลูกรัก ได้ยินว่า พ่อจักบูชายัญด้วยโอรสทั้ง ๔ หรือ<br>
  (พระราชากราบทูลว่า)<br>
  [๑๐๐๔] เมื่อจะต้องฆ่าจันทกุมาร บุตรแม้ทุกคนหม่อมฉันก็สละได้<br>
  หม่อมฉันบูชายัญด้วยบุตรทั้งหลายแล้ว<br>
  จักไปสู่สุคติโลกสวรรค์<br>
  (พระราชบิดาตรัสว่า)<br>
  [๑๐๐๕] ลูกเอ๋ย พ่ออย่าเชื่อคำนั้นที่ว่า<br>
  สุคติจะมีได้เพราะใช้บุตรบูชายัญ<br>
  เพราะว่า นั้นเป็นทางไปนรก มิใช่ทางไปสู่สวรรค์<br>
  [๑๐๐๖] ลูกโกณฑัญญะเอ๋ย พ่อจงให้ทาน<br>
  อย่าได้เบียดเบียนสัตว์ทั้งปวง นี้เป็นทางไปสู่สุคติ<br>
  และทางไปสู่สุคติมิใช่เพราะใช้บุตรบูชายัญ<br>
  (พระราชากราบทูลว่า)<br>
  [๑๐๐๗] คำของอาจารย์ทั้งหลายมีว่า<br>
  หม่อมฉันจักฆ่าทั้งจันทกุมารและสุริยกุมาร<br>
  หม่อมฉันบูชายัญด้วยบุตรทั้งหลายที่สละได้ยากแล้ว<br>
  จักไปสู่สุคติโลกสวรรค์<br>
  (พระราชบิดาตรัสว่า)<br>
  [๑๐๐๘] ลูกโกณฑัญญะเอ๋ย พ่อจงให้ทาน<br>
  อย่าได้เบียดเบียนสัตว์ทั้งปวง<br>
  พ่อจงเป็นผู้มีบุตรห้อมล้อม<br>
  รักษารัฐและชนบทเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๓๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  (จันทกุมารกราบทูลว่า)<br>
  [๑๐๐๙] ข้าแต่สมมติเทพ ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นข้าทาสของขัณฑหาลปุโรหิตเถิด<br>
  ถึงแม้พวกข้าพระองค์จะถูกจองจำด้วยโซ่ใหญ่<br>
  ก็จะเลี้ยงช้างและม้าให้เขาได้<br>
  [๑๐๑๐] ข้าแต่สมมติเทพ ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นทาสของขัณฑหาลปุโรหิตเถิด<br>
  ถึงแม้พวกข้าพระองค์จะถูกจองจำด้วยโซ่ใหญ่<br>
  ก็จะขนมูลช้างให้เขาได้<br>
  [๑๐๑๑] ข้าแต่สมมติเทพ ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นทาสของขัณฑหาลปุโรหิตเถิด<br>
  ถึงแม้พวกข้าพระองค์จะถูกจองจำด้วยโซ่ใหญ่<br>
  ก็จะขนมูลม้าให้เขาได้<br>
  [๑๐๑๒] ข้าแต่สมมติเทพ ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นทาสของขัณฑหาลปุโรหิต<br>
  ตามที่พระองค์มีพระประสงค์เถิด<br>
  ถึงแม้พวกข้าพระองค์จะถูกขับไล่จากแคว้น<br>
  ก็จักเที่ยวภิกขาจารเลี้ยงชีวิต<br>
  (พระราชาตรัสว่า)<br>
  [๑๐๑๓] พวกเจ้าพากันพร่ำเพ้ออยู่เพราะรักชีวิต ได้ก่อทุกข์แก่เราแท้<br>
  จงปล่อยพวกพระกุมารไป ณ บัดนี้เถิด<br>
  เราขอเลิกการใช้บุตรบูชายัญ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๔๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  (ขัณฑหาลปุโรหิตกราบทูลว่า)<br>
  [๑๐๑๔] เมื่อก่อนทีเดียว ข้าพระองค์ได้กราบทูลพระองค์แล้วว่า<br>
  การบูชายัญนี้ทำได้ยาก เกิดได้แสนยาก<br>
  เมื่อเป็นเช่นนั้น เพราะเหตุไร<br>
  พระองค์จึงทรงทำยัญที่พวกข้าพระองค์ได้ตระเตรียมไว้แล้ว<br>
  ให้กระจัดกระจายไปเล่า<br>
  [๑๐๑๕] ชนเหล่าใดบูชายัญเองก็ดี ใช้ให้ผู้อื่นบูชายัญแทนก็ดี<br>
  และอนุโมทนามหายัญเช่นนี้ของเหล่าชนผู้กำลังบูชาอยู่ก็ดี<br>
  ชนเหล่านั้นทั้งหมดย่อมไปสู่สุคติ<br>
  (จันทกุมารกราบทูลว่า)<br>
  [๑๐๑๖] ข้าแต่สมมติเทพ เพราะเหตุไร<br>
  เมื่อก่อนพระองค์จึงรับสั่งให้พวกพราหมณ์<br>
  กล่าวคำสวัสดีแก่พวกหม่อนฉัน<br>
  มาภายหลัง พระองค์จะรับสั่งฆ่าพวกหม่อมฉัน<br>
  เพื่อต้องการจะบูชายัญโดยหาเหตุมิได้<br>
  [๑๐๑๗] ข้าแต่พระบิดา เมื่อก่อน<br>
  เวลาที่พวกหม่อมฉันยังเป็นเด็กหนุ่ม<br>
  พระองค์มิได้ทรงฆ่าเองและมิได้ทรงรับสั่งให้ผู้อื่นฆ่า<br>
  บัดนี้ พวกหม่อมฉันถึงความเจริญวัยเป็นหนุ่มแน่นแล้ว<br>
  มิได้คิดประทุษร้ายต่อพระองค์เลย<br>
  เพราะเหตุไร จึงจะถูกฆ่า<br>
  [๑๐๑๘] ข้าแต่มหาราช ขอพระองค์ทรงทอดพระเนตร<br>
  ข้าพระองค์ทั้งหลายผู้ขึ้นขี่ช้างและม้า<br>
  ผูกสอดเครื่องรบได้ออกรบแล้วหรือกำลังสู้รบ<br>
  บุตรทั้งหลายผู้กล้าหาญดังเช่นพวกข้าพระองค์<br>
  ย่อมไม่ควรที่จะต้องถูกฆ่าเพื่อประโยชน์แก่การบูชายัญ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๔๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๐๑๙] เมื่อเมืองชายแดน หรือเมื่อพวกโจรในดงกำเริบ<br>
  ชนทั้งหลายย่อมใช้คนเช่นข้าพระองค์<br>
  ข้าแต่พระบิดา แต่พวกข้าพระองค์จะถูกฆ่า<br>
  ในสถานที่ที่ไม่สมควรโดยหาเหตุมิได้<br>
  [๑๐๒๐] ข้าแต่สมมติเทพ แม่นกที่เกื้อกูลเหล่าใดพากันทำรังอยู่<br>
  ลูกนกทั้งหลายเป็นที่รักของแม่นกเหล่านั้น<br>
  ส่วนพระองค์รับสั่งให้ฆ่าพวกข้าพระองค์เพราะเหตุไร<br>
  [๑๐๒๑] ข้าแต่สมมติเทพ อย่าได้ทรงเชื่อขัณฑหาลปุโรหิต<br>
  ขัณฑหาลปุโรหิตไม่พึงฆ่าข้าพระองค์<br>
  เพราะเขาฆ่าข้าพระองค์ได้แล้ว<br>
  ก็จะพึงฆ่าพระองค์ในอันดับต่อไป<br>
  [๑๐๒๒] ข้าแต่มหาราช พระราชาทั้งหลาย<br>
  ย่อมพระราชทานบ้านอย่างดี<br>
  นิคมอย่างดี แม้แต่โภคทรัพย์แก่พราหมณ์นั้น<br>
  อนึ่ง พวกพราหมณ์นั้นแม้ได้ข้าวและน้ำอันเลิศในตระกูล<br>
  ย่อมบริโภคในตระกูล<br>
  [๑๐๒๓] ข้าแต่มหาราช พวกพราหมณ์ย่อมปรารถนา<br>
  เพื่อประทุษร้ายต่อผู้ให้ข้าวน้ำเช่นนั้นแม้เหล่านั้น<br>
  เพราะโดยมากพวกพราหมณ์แม้เหล่านี้<br>
  เป็นคนอกตัญญู พระเจ้าข้า<br>
  [๑๐๒๔] ข้าแต่สมมติเทพ<br>
  ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นทาสของขัณฑหาลปุโรหิตเถิด<br>
  ถึงแม้พวกข้าพระองค์จะถูกจองจำด้วยโซ่ใหญ่<br>
  ก็จะเลี้ยงช้างและม้าให้เขาได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๔๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๐๒๕] ข้าแต่สมมติเทพ ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นทาสของขัณฑหาลปุโรหิตเถิด<br>
  ถึงแม้พวกข้าพระองค์จะถูกจองจำด้วยโซ่ใหญ่<br>
  ก็จะขนมูลช้างให้เขาได้<br>
  [๑๐๒๖] ข้าแต่สมมติเทพ ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นทาสของขัณฑหาลปุโรหิตเถิด<br>
  ถึงแม้พวกข้าพระองค์จะถูกจองจำด้วยโซ่ใหญ่<br>
  ก็จะขนมูลม้าให้เขาได้<br>
  [๑๐๒๗] ข้าแต่สมมติเทพ ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์ให้เป็นทาส<br>
  ของขัณฑหาลปุโรหิตตามที่พระองค์มีพระประสงค์เถิด<br>
  ถึงแม้พวกข้าพระองค์จะถูกขับไล่จากแคว้น<br>
  ก็จักเที่ยวภิกขาจารเลี้ยงชีวิต<br>
  (พระราชาตรัสว่า)<br>
  [๑๐๒๘] พวกเจ้าพากันพร่ำเพ้ออยู่เพราะรักชีวิต ได้ก่อทุกข์แก่เราแท้<br>
  จงปล่อยพวกพระกุมารทั้งหลายไป ณ บัดนี้เถิด<br>
  เราขอเลิกการใช้บุตรบูชายัญ<br>
  (ขัณฑหาลปุโรหิตกราบทูลว่า)<br>
  [๑๐๒๙] เมื่อก่อนทีเดียว ข้าพระองค์ได้กราบทูลพระองค์แล้วว่า<br>
  การบูชายัญนี้ทำได้ยาก เกิดได้แสนยาก<br>
  เมื่อเป็นเช่นนั้น เพราะเหตุไร<br>
  พระองค์จึงทรงทำยัญที่พวกข้าพระองค์ได้ตระเตรียมไว้แล้ว<br>
  ให้กระจัดกระจายไปเล่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๔๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๐๓๐] ชนเหล่าใดบูชายัญเองก็ดี ใช้ให้ผู้อื่นบูชายัญแทนก็ดี<br>
  และอนุโมทนามหายัญเช่นนี้ของเหล่าชนผู้กำลังบูชาอยู่ก็ดี<br>
  ชนเหล่านั้นทั้งหมดย่อมไปสู่สุคติ<br>
  (จันทกุมารกราบทูลว่า)<br>
  [๑๐๓๑] ข้าแต่พระราชา ถ้าชนทั้งหลายบูชายัญด้วยบุตรทั้งหลาย<br>
  จุติจากโลกนี้แล้วย่อมไปสู่เทวโลกดังได้ยินมา<br>
  พราหมณ์จงบูชาก่อนเถิด<br>
  ขอพระองค์ทรงบูชายัญตามในภายหลัง<br>
  [๑๐๓๒] ถ้าชนทั้งหลายบูชายัญด้วยบุตรทั้งหลาย<br>
  จุติจากโลกนี้แล้วย่อมไปสู่เทวโลกดังได้ยินมา<br>
  ขอขัณฑหาลพราหมณ์ผู้นี้แหละ<br>
  จงบูชายัญด้วยบุตรทั้งหลายของตนเถิด<br>
  [๑๐๓๓] ถ้าว่าขัณฑหาลพราหมณ์รู้อยู่อย่างนี้<br>
  ทำไมจึงไม่ฆ่าบุตรของตน<br>
  ไม่ฆ่าคนที่เป็นญาติทุกคนและตนเองเล่า<br>
  [๑๐๓๔] ชนเหล่าใดบูชายัญเองก็ดี ใช้ให้ผู้อื่นบูชายัญแทนก็ดี<br>
  และอนุโมทนามหายัญเช่นนี้ของเหล่าชนผู้กำลังบูชายัญอยู่ก็ดี<br>
  ชนเหล่านั้นย่อมไปสู่นรกทุกคน<br>
  [๑๐๓๕] ก็ถ้าว่าคนผู้ฆ่าผู้อื่นจะบริสุทธิ์ได้<br>
  แม้คนผู้ถูกฆ่านั้นก็เข้าถึงแดนสวรรค์ได้<br>
  พวกพราหมณ์ก็ควรฆ่าพวกพราหมณ์<br>
  และพวกคนที่เชื่อพราหมณ์เหล่านั้นด้วย<br>
  [๑๐๓๖] ดังที่ได้ยินมา พ่อเรือนและแม่เรือนผู้รักบุตรที่มีอยู่ในนครนี้<br>
  ทำไมจึงไม่ทัดทานพระราชาว่า<br>
  อย่าทรงฆ่าบุตรผู้เกิดแต่ตนเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๔๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๐๓๗] ดังที่ได้ยินมา พ่อเรือนและแม่เรือนผู้รักบุตรที่มีอยู่ในนครนี้<br>
  ทำไมจึงไม่ทัดทานพระราชาว่า<br>
  อย่าทรงฆ่าบุตรผู้เกิดแต่ตนเลย<br>
  [๑๐๓๘] เราเป็นผู้ปรารถนาประโยชน์แก่พระราชา<br>
  และเป็นผู้เกื้อกูลแก่ชนบททั้งมวล<br>
  ใคร ๆ ก็ไม่พึงมีความแค้นเคืองกับเรา<br>
  ชาวชนบททั้งหลายไม่ช่วยกราบทูลให้พระองค์ได้ทรงทราบเลย<br>
  [๑๐๓๙] แม่เรือนทั้งหลาย ขอท่านทั้งหลาย<br>
  จงไปกราบทูลพระบิดาและวิงวอนขัณฑหาลพราหมณ์ว่า<br>
  ขออย่าฆ่าพระกุมารทั้งหลาย<br>
  ผู้ไม่คิดประทุษร้าย ผู้องอาจดังราชสีห์<br>
  [๑๐๔๐] แม่เรือนทั้งหลาย ขอท่านทั้งหลาย<br>
  จงไปกราบทูลพระบิดาและวิงวอนขัณฑหาลพราหมณ์ว่า<br>
  ขออย่าฆ่าพระกุมารทั้งหลาย<br>
  ผู้เป็นบุคคลตัวอย่างที่หวังของชาวโลกทั้งมวล <br>
  [๑๐๔๑] ไฉนหนอ เราพึงเกิดในตระกูลช่างรถ<br>
  ตระกูลปุกกุสะ หรือในตระกูลพ่อค้า<br>
  พระราชาก็ไม่พึงรับสั่งให้ฆ่าเราในการบูชายัญวันนี้<br>
  (จันทกุมารตรัสกับพระชายาทั้งหลายว่า)<br>
  [๑๐๔๒] เจ้าผู้มีความคิดทั้งปวง จงไปหมอบลงแทบเท้า<br>
  ของผู้เป็นเจ้าขัณฑหาละ เรียนว่า<br>
  เรามิได้เห็นความผิดเลย<br>
  [๑๐๔๓] เจ้าผู้มีความคิดทั้งปวง จงไปหมอบลงแทบเท้า<br>
  ของผู้เป็นเจ้าขัณฑหาละ เรียนว่า<br>
  ท่านผู้เจริญ เราทั้งหลายได้ประทุษร้ายอะไรท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๔๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  (พระศาสดาเมื่อจะทรงประกาศเนื้อความนั้น จึงตรัสว่า)<br>
  [๑๐๔๔] พระเสลาราชกุมารีผู้ควรการุณย์ทรงเห็นพระภาดาทั้งหลาย<br>
  ที่เขานำมาเพื่อบูชายัญ จึงทรงคร่ำครวญว่า<br>
  ได้ยินว่า พระบิดาของเราทรงปรารถนาสวรรค์<br>
  รับสั่งให้ตั้งพิธีบูชายัญขึ้น<br>
  [๑๐๔๕] พระวสุลราชนัดดากลิ้งเกลือกไปมาต่อพระพักตร์<br>
  ของพระราชากราบทูลว่า ข้าแต่สมมติเทพ<br>
  ข้าพระบาทยังเป็นเด็ก ไม่ถึงความเป็นหนุ่ม<br>
  ขอพระองค์ได้ทรงโปรดอย่าฆ่าพระบิดาของข้าพระบาทเลย<br>
  (พระราชาตรัสว่า) <br>
  [๑๐๔๖] วสุละ นั่นพ่อเจ้า เจ้าจงไปพร้อมกับพ่อ<br>
  เจ้าพากันพร่ำเพ้ออยู่ในพระราชวัง ได้ก่อทุกข์ให้แก่เราแท้<br>
  จงปล่อยพระกุมารไป ณ บัดนี้เถิด<br>
  เราขอเลิกการใช้บุตรบูชายัญ<br>
  (ขัณฑหาลปุโรหิตกราบทูลว่า)<br>
  [๑๐๔๗] เมื่อก่อนทีเดียว ข้าพระองค์ได้กราบทูลพระองค์แล้วว่า<br>
  การบูชายัญนี้ทำได้ยาก เกิดได้แสนยาก<br>
  เมื่อเป็นเช่นนั้น เพราะเหตุไร<br>
  พระองค์จึงทรงทำยัญที่พวกข้าพระองค์ได้ตระเตรียมไว้แล้ว<br>
  ให้กระจัดกระจายไปเล่า<br>
  [๑๐๔๘] ชนเหล่าใดบูชายัญเองก็ดี ใช้ให้ผู้อื่นบูชายัญแทนก็ดี<br>
  และอนุโมทนามหายัญเช่นนี้ของเหล่าชนผู้กำลังบูชาอยู่ก็ดี<br>
  ชนเหล่านั้นทั้งหมดย่อมไปสู่สุคติ<br>
  [๑๐๔๙] ข้าแต่พระเจ้าเอกราช ข้าพระองค์ได้ตระเตรียม<br>
  จัดแจงยัญด้วยแก้วสารพัดไว้เพื่อพระองค์แล้ว<br>
  เชิญเสด็จออกเถิด พระองค์ทรงบูชายัญแล้วจักเสด็จไปสู่สวรรค์<br>
  บันเทิงพระหฤทัย พระเจ้าข้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๔๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๐๕๐] หญิงสาว ๗๐๐ คนนี้เป็นภรรยาของจันทกุมาร<br>
  ต่างสยายผมร้องไห้เดินไปตามทาง<br>
  [๑๐๕๑] ส่วนหญิงอีกพวกหนึ่งก็ออกไปด้วยความเศร้าโศก<br>
  เหมือนเหล่าเทวดาในอุทยานนันทวัน<br>
  ต่างสยายผมร้องไห้ไปตามทาง<br>
  (หญิง ๗๐๐ พร่ำเพ้อว่า)<br>
  [๑๐๕๒] จันทกุมารและสุริยกุมาร<br>
  ทรงผ้าแคว้นกาสีอันขาวสะอาด ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกราชบุรุษนำไปบูชายัญเพื่อพระเจ้าเอกราช<br>
  [๑๐๕๓] จันทกุมารและสุริยกุมาร<br>
  ทรงผ้าแคว้นกาสีอันขาวสะอาด ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกราชบุรุษนำไป<br>
  ทำความเศร้าโศกพระหฤทัยให้แก่พระมารดา<br>
  [๑๐๕๔] จันทกุมารและสุริยกุมาร<br>
  ทรงผ้าแคว้นกาสีอันขาวสะอาด ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกราชบุรุษนำไป ทำความเศร้าใจให้แก่ประชาชน<br>
  [๑๐๕๕] จันทกุมารและสุริยกุมาร<br>
  เสวยกระยาหารที่ปรุงด้วยรสเนื้อ<br>
  ที่ช่างสนานให้สรงสนานดีแล้ว ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกราชบุรุษนำไปบูชายัญเพื่อพระเจ้าเอกราช<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๔๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๐๕๖] จันทกุมารและสุริยกุมาร<br>
  เสวยกระยาหารที่ปรุงด้วยรสเนื้อ<br>
  ที่ช่างสนานให้สรงสนานดีแล้ว ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกนำไป ทำความเศร้าโศกพระหฤทัยให้แก่พระราชชนนี<br>
  [๑๐๕๗] จันทกุมารและสุริยกุมาร<br>
  เสวยกระยาหารที่ปรุงด้วยรสเนื้อ<br>
  ที่ช่างสนานให้สรงสนานดีแล้ว ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกนำไป ทำความเศร้าใจให้แก่ประชาชน<br>
  [๑๐๕๘] เมื่อก่อน พลช้างตามเสด็จจันทกุมารและสุริยกุมาร<br>
  ผู้เสด็จขึ้นคอช้างตัวประเสริฐ<br>
  วันนี้ จันทกุมารและสุริยกุมารทั้ง ๒ พระองค์<br>
  เสด็จดำเนินด้วยพระบาท<br>
  [๑๐๕๙] เมื่อก่อน พลม้าตามเสด็จจันทกุมารและสุริยกุมาร<br>
  ผู้เสด็จทรงขึ้นหลังม้าตัวประเสริฐ<br>
  วันนี้ จันทกุมารและสุริยกุมารทั้ง ๒ พระองค์<br>
  เสด็จดำเนินด้วยพระบาท<br>
  [๑๐๖๐] เมื่อก่อน พลรถตามเสด็จจันทกุมารและสุริยกุมาร<br>
  ผู้เสด็จขึ้นทรงรถคันประเสริฐ<br>
  วันนี้ จันทกุมารและสุริยกุมารทั้ง ๒ พระองค์<br>
  เสด็จดำเนินด้วยพระบาท<br>
  [๑๐๖๑] เมื่อก่อน จันทกุมารและสุริยกุมาร<br>
  ที่ราชบุรุษเชิญเสด็จออกด้วยม้าทั้งหลายที่ตกแต่งเครื่องทอง<br>
  วันนี้ จันทกุมารและสุริยกุมารทั้ง ๒ พระองค์<br>
  เสด็จดำเนินด้วยพระบาท<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๔๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  (มหาชนเพ้อว่า)<br>
  [๑๐๖๒] นกเอ๋ย ถ้าเจ้าปรารถนาเนื้อ<br>
  ก็จงบินไปทางทิศตะวันออกแห่งบุปผวดีนครเถิด<br>
  ณ ที่นั้น พระเจ้าเอกราชผู้ทรงหลงงมงาย<br>
  จะทรงบูชายัญด้วยพระโอรส ๔ พระองค์<br>
  [๑๐๖๓] นกเอ๋ย ถ้าเจ้าปรารถนาเนื้อ<br>
  ก็จงบินไปทางทิศตะวันออกแห่งบุปผวดีนครเถิด<br>
  ณ ที่นั้นพระเจ้าเอกราชผู้ทรงหลงงมงาย<br>
  จะทรงบูชายัญด้วยพระธิดา ๔ พระองค์<br>
  [๑๐๖๔] นกเอ๋ย ถ้าเจ้าปรารถนาเนื้อ<br>
  ก็จงบินไปทางทิศตะวันออกแห่งบุปผวดีนครเถิด<br>
  ณ ที่นั้น พระเจ้าเอกราชผู้ทรงหลงงมงาย<br>
  จะทรงบูชายัญด้วยพระมเหสี ๔ พระองค์<br>
  [๑๐๖๕] นกเอ๋ย ถ้าเจ้าปรารถนาเนื้อ<br>
  ก็จงบินไปทางทิศตะวันออกแห่งบุปผวดีนครเถิด<br>
  ณ ที่นั้น พระเจ้าเอกราชผู้ทรงหลงงมงาย<br>
  จะทรงบูชายัญด้วยคหบดี ๔ คน<br>
  [๑๐๖๖] นกเอ๋ย ถ้าเจ้าปรารถนาเนื้อ<br>
  จงบินไปทางทิศตะวันออกแห่งบุปผวดีนครเถิด<br>
  ณ ที่นั้น พระเจ้าเอกราชผู้ทรงหลงงมงาย<br>
  จะทรงบูชายัญด้วยช้าง ๔ เชือก<br>
  [๑๐๖๗] นกเอ๋ย ถ้าเจ้าปรารถนาเนื้อ<br>
  จงบินไปทางทิศตะวันออกแห่งบุปผวดีนครเถิด<br>
  ณ ที่นั้น พระเจ้าเอกราชผู้ทรงหลงงมงาย<br>
  จะทรงบูชายัญด้วยม้า ๔ ตัว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๔๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๐๖๘] นกเอ๋ย ถ้าเจ้าปรารถนาเนื้อ<br>
  จงบินไปทางทิศตะวันออกแห่งบุปผวดีนครเถิด<br>
  ณ ที่นั้น พระเจ้าเอกราชผู้ทรงหลงงมงาย<br>
  จะบูชายัญด้วยโคอุสภราช ๔ ตัว<br>
  [๑๐๖๙] นกเอ๋ย ถ้าเจ้าปรารถนาเนื้อ<br>
  จงบินไปทางทิศตะวันออกแห่งบุปผวดีนครเถิด<br>
  ณ ที่นั้น พระเจ้าเอกราชผู้ทรงหลงงมงาย<br>
  จะบูชายัญด้วยสัตว์ทุกจำพวกอย่างละ ๔<br>
  [๑๐๗๐] นี่ปราสาทของท่านล้วนด้วยทองคำ<br>
  ห้อยระย้าด้วยพวงมาลัยดอกไม้<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  [๑๐๗๑] นี่เรือนยอดของท่านล้วนด้วยทองคำ<br>
  ห้อยระย้าด้วยพวงมาลัยดอกไม้<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  [๑๐๗๒] นี่พระอุทยานของท่าน<br>
  มีดอกไม้บานสะพรั่งทุกเวลา น่ารื่นรมย์ใจ<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  [๑๐๗๓] นี่ป่าอโศกของท่าน<br>
  มีดอกบานสะพรั่งทุกเวลา น่ารื่นรมย์ใจ<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  [๑๐๗๔] นี่ป่ากรรณิการ์ของท่าน<br>
  มีดอกบานสะพรั่งทุกเวลา น่ารื่นรมย์ใจ<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  [๑๐๗๕] นี่ป่าแคฝอยของท่าน<br>
  มีดอกบานสะพรั่งทุกเวลา น่ารื่นรมย์ใจ<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๕๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๐๗๖] นี่สวนมะม่วงของท่าน<br>
  มีดอกบานสะพรั่งทุกเวลา น่ารื่นรมย์ใจ<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  [๑๐๗๗] นี่สระโบกขรณีของท่านที่ดารดาษไปด้วย<br>
  ดอกบัวหลวง ดอกบัวขาว และเรือที่ขจิตด้วยทองคำ<br>
  งดงามด้วยลวดลายเครือวัลย์ สุดแสนที่น่ารื่นรมย์ใจ<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  [๑๐๗๘] นี่ช้างแก้วของท่าน เป็นช้างงามีกำลังชื่อเอราวัณ<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  [๑๐๗๙] นี่ม้าแก้วของท่าน เป็นม้าเร็วมีกีบไม่แตก<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  [๑๐๘๐] นี่รถม้าของท่าน เวลาแล่นไปมีเสียงดังก้องไพเราะ<br>
  เหมือนเสียงนกสาลิกา สวยงามตระการตาด้วยแก้ว<br>
  ซึ่งเป็นที่ที่พระลูกเจ้าประทับเสด็จไป<br>
  งดงามเหมือนพวกเทวดาในพระอุทยานนันทวัน<br>
  บัดนี้ พระลูกเจ้าทั้ง ๔ พระองค์ถูกเขานำไปเพื่อปลงพระชนม์<br>
  [๑๐๘๑] ทำไมหนอ พระเจ้าเอกราชผู้ทรงหลงงมงาย<br>
  จักทรงบูชายัญด้วยพระราชโอรสทั้ง ๔ พระองค์<br>
  ผู้งดงามทัดเทียมกับทอง มีพระวรกายอันอ่อน<br>
  ชโลมด้วยจุรณแก่นจันทน์<br>
  [๑๐๘๒] ทำไมหนอ พระเจ้าเอกราชผู้ทรงหลงงมงาย<br>
  จักทรงบูชายัญด้วยพระราชธิดาทั้ง ๔ พระองค์<br>
  ผู้งดงามทัดเทียมกับทอง มีพระวรกายอันอ่อน<br>
  ชโลมด้วยจุรณแก่นจันทน์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๕๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๐๘๓] ทำไมหนอ พระเจ้าเอกราชผู้ทรงหลงงมงาย<br>
  จักทรงบูชายัญด้วยพระมเหสีทั้ง ๔ พระองค์<br>
  ผู้งดงามทัดเทียมกับทอง มีพระวรกายอันอ่อน<br>
  ชโลมด้วยจุรณแก่นจันทน์<br>
  [๑๐๘๔] ทำไมหนอ พระเจ้าเอกราชผู้ทรงหลงงมงาย<br>
  จักทรงบูชายัญด้วยคหบดีทั้ง ๔ คน<br>
  ผู้งดงามทัดเทียมกับทอง<br>
  มีร่างกายชโลมด้วยจุรณแก่นจันทน์<br>
  [๑๐๘๕] คามนิคมทั้งหลายจะว่างเปล่า ไม่มีคนอยู่<br>
  กลายเป็นป่าใหญ่ไปฉันใด บุปผวดีนครก็จักเป็นฉันนั้น<br>
  ในเมื่อจันทกุมารและสุริยกุมารถูกบูชายัญ<br>
  (พระเทวีกราบทูลว่า)<br>
  [๑๐๘๖] ข้าแต่สมมติเทพ หม่อมฉันจักกลายเป็นคนวิกลจริต<br>
  ถูกขจัดความเจริญ มีร่างกายเปรอะเปื้อนไปด้วยฝุ่นธุลี<br>
  ถ้าเขาฆ่าจันทกุมาร ชีวิตของหม่อมฉันจะแตกสลาย<br>
  [๑๐๘๗] ข้าแต่สมมติเทพ หม่อมฉันจักกลายเป็นคนวิกลจริต<br>
  ถูกขจัดความเจริญ มีร่างกายเปรอะเปื้อนไปด้วยฝุ่นธุลี<br>
  ถ้าเขาฆ่าสุริยกุมาร ชีวิตของหม่อมฉันจะแตกสลาย<br>
  (พระราชาตรัสว่า)<br>
  [๑๐๘๘] เพราะเหตุไร สะใภ้ของเราเหล่านี้ คือ นางฆัฏฏิกา<br>
  นางอุปริกขี นางโบกขรณี และนางภาริกา<br>
  ต่างก็กล่าวปิยวาจากะกันและกัน<br>
  ฟ้อนรำอยู่ในสำนักของพระจันทกุมารและพระสุริยกุมาร<br>
  จึงไม่ทำให้ลูก ๆ ของเรารื่นรมย์ได้<br>
  หญิงอื่นที่จะเสมอเหมือนกับสะใภ้ ๔ คนนั้นไม่มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๕๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  (พระเทวีคร่ำครวญกับลูกสะใภ้ สาปแช่งขัณฑหาลปุโรหิตว่า)<br>
  [๑๐๘๙] เจ้าขัณฑหาละ ความโศกเศร้าเสียใจใด <br>
  ย่อมเกิดมีแก่เราในเมื่อจันทกุมารถูกเขานำไปฆ่า<br>
  แม่ของเจ้าจงประสบความโศกเศร้าเสียใจของเรานี้<br>
  [๑๐๙๐] เจ้าขัณฑหาละ ความโศกเศร้าเสียใจใด<br>
  ย่อมเกิดมีแก่เราในเมื่อสุริยกุมารถูกเขานำไปฆ่า<br>
  แม่ของเจ้าก็จงประสบความโศกเศร้าเสียใจของเรานี้<br>
  [๑๐๙๑] เจ้าขัณฑหาละ ความโศกเศร้าเสียใจใด<br>
  ย่อมเกิดมีแก่เราในเมื่อจันทกุมารถูกเขานำไปฆ่า<br>
  ภรรยาของเจ้าก็จงประสบความโศกเศร้าเสียใจของเรานี้<br>
  [๑๐๙๒] เจ้าขัณฑหาละ ความโศกเศร้าเสียใจใด<br>
  ย่อมเกิดมีแก่เราในเมื่อสุริยกุมารถูกเขานำไปฆ่า<br>
  ภรรยาของเจ้าก็จงประสบความโศกเศร้าเสียใจของเรานี้<br>
  [๑๐๙๓] เจ้าขัณฑหาละ เจ้าได้ให้ฆ่าพระกุมารทั้งหลาย<br>
  ผู้ไม่คิดประทุษร้าย ผู้องอาจดังราชสีห์<br>
  แม่ของเจ้าก็อย่าได้เห็นลูก ๆ และสามีเลย<br>
  [๑๐๙๔] เจ้าขัณฑหาละ เจ้าได้ให้ฆ่าพระกุมารทั้งหลาย<br>
  ผู้เป็นที่มุ่งหวังของชาวโลกทั้งมวล<br>
  แม่ของเจ้าก็อย่าได้เห็นลูก ๆ และสามีเลย<br>
  [๑๐๙๕] เจ้าขัณฑหาละ เจ้าได้ให้ฆ่าพระกุมารทั้งหลาย<br>
  ผู้ไม่คิดประทุษร้าย ผู้องอาจดังราชสีห์<br>
  ภรรยาของเจ้าก็อย่าได้เห็นลูก ๆ และสามีเลย<br>
  [๑๐๙๖] เจ้าขัณฑหาละ เจ้าได้ให้ฆ่าพระกุมารทั้งหลาย<br>
  ผู้เป็นที่มุ่งหวังของชาวโลกทั้งมวล<br>
  ภรรยาของเจ้าก็อย่าได้เห็นลูก ๆ และสามีเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๕๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  (จันทกุมารกราบทูลว่า)<br>
  [๑๐๙๗] ข้าแต่สมมติเทพ<br>
  ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นทาสของขัณฑหาลปุโรหิตเถิด<br>
  ถึงแม้พวกข้าพระองค์จะถูกจองจำด้วยโซ่ใหญ่<br>
  ก็จะเลี้ยงช้างและม้าให้เขาได้<br>
  [๑๐๙๘] ข้าแต่สมมติเทพ<br>
  ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นทาสของขัณฑหาลปุโรหิตเถิด<br>
  ถึงแม้พวกข้าพระองค์จะถูกจองจำด้วยโซ่ใหญ่<br>
  ก็จะขนมูลช้างให้เขาได้<br>
  [๑๐๙๙] ข้าแต่สมมติเทพ<br>
  ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นทาสของขัณฑหาลปุโรหิตเถิด<br>
  ถึงแม้พวกข้าพระองค์จะถูกจองจำด้วยโซ่ใหญ่<br>
  ก็จะขนมูลม้าให้เขาได้<br>
  [๑๑๐๐] ข้าแต่สมมติเทพ<br>
  ขอพระองค์อย่าได้ฆ่าพวกข้าพระองค์เลย<br>
  โปรดพระราชทานพวกข้าพระองค์<br>
  ให้เป็นทาสของขัณฑหาลปุโรหิตที่พระองค์มีพระประสงค์เถิด<br>
  ถึงแม้พวกข้าพระองค์จะถูกขับไล่จากแคว้น<br>
  ก็จักเที่ยวภิกขาจารเลี้ยงชีวิต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๕๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๑๐๑] ข้าแต่สมมติเทพ หญิงทั้งหลายผู้ปรารถนาบุตร<br>
  แม้จะเป็นคนยากจนก็วิงวอนขอบุตรต่อเทพเจ้า<br>
  หญิงบางพวกละปฏิภาณ๑แล้วไม่ได้บุตรก็มี<br>
  [๑๑๐๒] หญิงเหล่านั้นย่อมทำความหวังว่า ขอบุตรจงเกิดแก่เรา<br>
  แต่นั้น ขอหลาน ๆ จงเกิดอีก<br>
  ข้าแต่สมมติเทพ เมื่อเป็นเช่นนี้<br>
  พระองค์รับสั่งให้ฆ่าพวกข้าพระองค์<br>
  เพื่อต้องการจะทรงบูชายัญโดยเหตุอันไม่สมควร<br>
  [๑๑๐๓] ข้าแต่พระบิดา คนทั้งหลายได้บุตรด้วยการวิงวอน<br>
  ขอพระองค์อย่าได้รับสั่งให้ฆ่าพวกข้าพระองค์เลย<br>
  ขออย่าทรงบูชายัญนี้ด้วยบุตรทั้งหลายที่ได้มาโดยยาก<br>
  [๑๑๐๔] ข้าแต่พระบิดา คนทั้งหลายได้บุตรด้วยการวิงวอน<br>
  ขอพระองค์อย่าได้รับสั่งให้ฆ่าพวกข้าพระองค์เลย<br>
  ขออย่าได้พรากพวกข้าพระองค์<br>
  ผู้เป็นบุตรที่ได้มาโดยยากจากมารดาเลย<br>
  [๑๑๐๕] ข้าแต่พระมารดา พระมารดาย่อมย่อยยับ<br>
  เพราะทรงเลี้ยงลูกจันทกุมารด้วยความลำบากมาก<br>
  ลูกขอกราบพระยุคลบาทของพระมารดา<br>
  ขอพระราชบิดาจงทรงได้ปรโลกเถิด<br>
  [๑๑๐๖] เชิญพระมารดา จงสวมกอดลูก<br>
  แล้วประทานพระยุคลบาทมาให้ลูกกราบไหว้เถิด<br>
  ลูกจะจากไป ณ บัดนี้<br>
  เพื่อประโยชน์แก่การบูชายัญของพระเจ้าเอกราช<br><br>เชิงอรรถ :<br>
  ๑ ละปฏิภาณ หมายถึงละการแพ้ท้อง คือ ไม่ได้การแพ้ท้อง (ขุ.ชา.อ. ๑๐/๑๑๐๑/๑๑๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๕๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๑๐๗] เชิญพระมารดา จงสวมกอดลูก<br>
  แล้วประทานพระยุคลบาทมาให้ลูกกราบไหว้เถิด<br>
  ลูกจะจากไป ณ บัดนี้<br>
  ทำความโศกเศร้าพระทัยให้แก่พระมารดา<br>
  [๑๑๐๘] เชิญพระมารดาจงสวมกอดลูก<br>
  แล้วประทานพระยุคลบาทมาให้ลูกกราบไหว้เถิด<br>
  ลูกจะจากไป ณ บัดนี้<br>
  ทำความโศกเศร้าเสียใจให้แก่ประชาชน<br>
  (พระมารดาตรัสกับจันทกุมารว่า)<br>
  [๑๑๐๙] เชิญเถิด ลูกโคตมี เจ้าจงรัดเมาลีด้วยใบบัว<br>
  จงประดับดอกไม้อันแซมด้วยกลีบจำปา<br>
  นี่เป็นปกติของเจ้าที่มีมาเก่าก่อน<br>
  [๑๑๑๐] เชิญเถิด เจ้าจงไล้ทาเครื่องลูบไล้<br>
  คือจันทน์แดงอันเป็นครั้งสุดท้ายของเจ้า<br>
  เจ้าไล้ทาด้วยจุรณแก่นจันทน์แดงนั้นแล้วย่อมงามในราชบริษัท<br>
  [๑๑๑๑] เชิญเถิด เจ้าจงนุ่งผ้าของชาวแคว้นกาสีเป็นครั้งสุดท้าย<br>
  ซึ่งเป็นผ้าเนื้อละเอียด อ่อนนุ่ม<br>
  เจ้านุ่งผ้ากาสิกพัสตร์นั้นดีแล้วย่อมงามในราชบริษัท<br>
  [๑๑๑๒] เชิญเจ้าประดับหัตถาภรณ์<br>
  อันเป็นเครื่องประดับทองคำฝังแก้วมุกดาและแก้วมณี<br>
  เจ้าประดับหัตถาภรณ์นั้นแล้วย่อมงามในราชบริษัท<br>
  (พระเทวีกราบทูลพระราชาว่า)<br>
  [๑๑๑๓] พระเจ้าแผ่นดินผู้ครองรัฐเป็นทายาทของชนบท<br>
  ผู้เป็นใหญ่เป็นอิสระในโลกนี้<br>
  จะไม่ทรงทำความสิเนหาให้เกิดในพระโอรสแน่ละหรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๕๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  (พระราชาตรัสว่า)<br>
  [๑๑๑๔] แม้ลูกก็เป็นที่รักของเรา ตนเองก็เป็นที่รัก<br>
  เธอและภรรยาทั้งหลายก็เป็นที่รักของเรา<br>
  แต่เราปรารถนาสวรรค์ เพราะฉะนั้น เราจึงจักฆ่าให้ได้<br>
  (พระเทวีกราบทูลว่า)<br>
  [๑๑๑๕] ข้าแต่สมมติเทพ อันดับแรก<br>
  ขอพระองค์จงรับสั่งให้ฆ่าหม่อมฉันเถิด<br>
  ขอทุกข์อย่าได้ทำลายหทัยของหม่อมฉันเลย<br>
  พระโอรสของพระองค์เป็นสุขุมาลชาติ ประดับแล้วงดงาม<br>
  [๑๑๑๖] ข้าแต่พระองค์ผู้เป็นเจ้า เชิญเถิด<br>
  ขอพระองค์ได้โปรดฆ่าหม่อมฉันเถิด<br>
  หม่อมฉันจักอยู่กับจันทกุมารในปรโลก<br>
  ขอพระองค์ทรงทำบุญให้ไพบูลย์เถิด<br>
  หม่อมฉันทั้ง ๒ จะท่องเที่ยวไปในปรโลก<br>
  (พระราชาตรัสว่า)<br>
  [๑๑๑๗] จันทาผู้มีนัยน์ตาโต เจ้าอย่าชอบใจความตายเลย<br>
  โคตมีบุตรถูกเราบูชายัญแล้ว ผัว พี่ผัว น้องผัวของเจ้า<br>
  เป็นอันมากเหล่านั้นจักทำให้รื่นรมย์ใจได้<br>
  [๑๑๑๘] เมื่อพระราชาได้ตรัสอย่างนี้แล้ว<br>
  พระนางจันทาเทวีทรงตีพระองค์เองด้วยฝ่าพระหัตถ์<br>
  พอทีด้วยชีวิตในโลกนี้ เราจักดื่มยาพิษตาย<br>
  [๑๑๑๙] พระญาติและมิตรผู้มีหทัยดีของพระราชาพระองค์นี้<br>
  ย่อมไม่มีแน่แท้ จึงไม่ทูลทัดทานพระราชาว่า<br>
  อย่าได้รับสั่งให้ฆ่าบุตรทั้งหลาย<br>
  ผู้เกิดแต่พระอุระเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๕๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๑๒๐] พระญาติและมิตรผู้มีหทัยดีของพระราชาพระองค์นี้<br>
  ย่อมไม่มีแน่แท้ จึงไม่ทูลทัดทานพระราชาว่า<br>
  อย่าได้รับสั่งให้ฆ่าบุตรผู้เกิดแต่ตนเลย<br>
  [๑๑๒๑] บุตรของหม่อมฉันเหล่านี้ประดับพวงดอกไม้<br>
  สวมกำไลทองต้นแขน ขอพระราชาทรงบูชายัญ<br>
  ด้วยบุตรของหม่อมฉันเหล่านั้น เมื่อเป็นเช่นนั้น<br>
  ขอพระองค์ทรงปล่อยบุตรโคตมีเถิด พระเจ้าข้า<br>
  [๑๑๒๒] ข้าแต่มหาราช ขอจงฆ่าหม่อมฉัน<br>
  แบ่งออกเป็นร้อยส่วนแล้วบูชายัญ ๗ ส่วน<br>
  ขออย่าทรงฆ่าบุตรองค์ใหญ่<br>
  ผู้ไม่คิดประทุษร้าย ผู้องอาจดังราชสีห์เลย<br>
  [๑๑๒๓] ข้าแต่มหาราช ขอจงฆ่าหม่อมฉัน<br>
  แบ่งออกเป็นร้อยส่วนแล้วบูชายัญ ๗ ส่วน<br>
  ขออย่าทรงฆ่าบุตรองค์ใหญ่<br>
  ผู้เป็นที่มุ่งหวังของชาวโลกทั้งมวลเลย<br>
  (จันทกุมารตรัสกับพระนางจันทาเทวีว่า)<br>
  [๑๑๒๔] เครื่องประดับเป็นอันมากล้วนแต่ของดี ๆ คือ<br>
  แก้วมุกดา แก้วมณี และแก้วไพฑูรย์<br>
  ที่เราให้แก่เจ้า ในเมื่อเจ้ากล่าวคำดี<br>
  นี้เป็นของที่เราให้แก่เจ้าเป็นครั้งสุดท้าย<br>
  (พระนางจันทากราบทูลว่า)<br>
  [๑๑๒๕] เมื่อก่อน พวงดอกไม้ที่บานเคยสวมที่พระศอ<br>
  ของพระกุมารเหล่าใด<br>
  วันนี้ ดาบที่เขาลับคมดีแล้ว<br>
  จักตัดที่พระศอของพระกุมารเหล่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๕๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๑๒๖] เมื่อก่อน พวงดอกไม้ที่วิจิตร<br>
  เคยสวมที่พระศอของพระกุมารเหล่าใด<br>
  วันนี้ ดาบที่เขาลับคมดีแล้ว<br>
  จักตัดที่พระศอของพระกุมารแม้เหล่านั้น<br>
  [๑๑๒๗] ไม่นานหนอ ดาบจักตัดที่พระศอ<br>
  ของพระราชบุตรทั้งหลาย<br>
  ส่วนหทัยของเราจะยังไม่แตก<br>
  ตราบเท่าที่มีเครื่องผูกมารัดเราไว้แน่น<br>
  [๑๑๒๘] จันทกุมารและสุริยกุมาร<br>
  ทรงผ้าแคว้นกาสีอันขาวสะอาด ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกราชบุรุษนำไปบูชายัญเพื่อพระเจ้าเอกราช<br>
  [๑๑๒๙] จันทกุมารและสุริยกุมาร<br>
  ทรงผ้าแคว้นกาสีอันขาวสะอาด ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกนำออกไปทำความเศร้าพระทัยแก่พระมารดา<br>
  [๑๑๓๐] จันทกุมารและสุริยกุมาร<br>
  ทรงผ้าแคว้นกาสีอันขาวสะอาด ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกนำออกไปทำความเศร้าใจให้แก่ประชาชน<br>
  [๑๑๓๑] จันทกุมารและสุริยกุมาร<br>
  เสวยพระกระยาหารที่ปรุงด้วยรสเนื้อ<br>
  ที่ช่างสนานให้สรงสนานดีแล้ว ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกราชบุรุษนำไปบูชายัญเพื่อพระเจ้าเอกราช<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๕๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๑๓๒] จันทกุมารและสุริยกุมาร<br>
  เสวยพระกระยาหารที่ปรุงด้วยรสเนื้อ<br>
  ที่ช่างสนานให้สรงสนานดีแล้ว ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกนำออกไปทำความเศร้าพระทัยให้แก่พระมารดา<br>
  [๑๑๓๓] จันทกุมารและสุริยกุมาร<br>
  เสวยพระกระยาหารที่ปรุงด้วยรสเนื้อ<br>
  ที่ช่างสนานให้สรงสนานดีแล้ว ประดับกุณฑล<br>
  ไล้ทากฤษณาและจุรณแก่นจันทน์<br>
  ถูกนำออกไปทำความเศร้าใจให้แก่ประชาชน<br>
  [๑๑๓๔] เมื่อเขาตกแต่งเครื่องบูชายัญครบทุกสิ่งแล้ว<br>
  เมื่อจันทกุมารและสุริยกุมารประทับนั่ง<br>
  เพื่อประโยชน์แก่การบูชายัญ<br>
  พระราชธิดาของพระเจ้าปัญจาละประนมพระหัตถ์<br>
  เสด็จดำเนินเวียนไปในระหว่างบริษัททั้งปวง ได้ทำสัจกิริยาว่า<br>
  [๑๑๓๕] ขัณฑหาละผู้มีปัญญาทราม<br>
  ได้ทำกรรมชั่วด้วยสัจจะอันใด<br>
  ด้วยสัจวาจานี้ ขอให้ข้าพเจ้าได้อยู่ร่วมกับพระสวามี<br>
  [๑๑๓๖] อมนุษย์ก็ดี ยักษ์ก็ดี<br>
  สัตว์ที่เกิดแล้วและที่จะมาเกิดก็ดี มีอยู่ในที่นี้<br>
  ขอจงทำความขวนขวายช่วยเหลือข้าพเจ้า<br>
  ขอให้ข้าพเจ้าได้อยู่ร่วมกับพระสวามี<br>
  [๑๑๓๗] เหล่าเทวดาที่มาแล้ว ณ ที่นี้<br>
  สรรพสัตว์ที่เกิดแล้วและที่จะมาเกิด<br>
  ขอจงคุ้มครองข้าพเจ้าผู้ไร้ที่พึ่งซึ่งแสวงหาที่พึ่ง<br>
  ข้าพเจ้าขอวิงวอนท่านทั้งหลาย<br>
  ขออย่าให้พวกข้าศึกชนะพระสวามีของข้าพเจ้าเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๖๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๑๓๘] ท้าวสักกเทวราชทรงสดับเสียงคร่ำครวญ<br>
  ของพระนางจันทานั้นแล้วทรงกวัดแกว่งค้อนเหล็ก<br>
  ยังความกลัวให้เกิดแก่พระเจ้าเอกราชนั้นแล้ว<br>
  ได้ตรัสกับพระราชาดังนี้ว่า<br>
  [๑๑๓๙] พระราชากาลี ขอท่านจงรู้ไว้<br>
  อย่าให้เราต้องทุบเศียรของท่านด้วยค้อนเหล็กนี้เลย<br>
  ท่านอย่าได้ฆ่าบุตรองค์ใหญ่<br>
  ผู้ไม่คิดประทุษร้าย ผู้องอาจดังราชสีห์<br>
  [๑๑๔๐] พระราชากาลี ท่านเคยเห็นที่ไหน<br>
  คนที่ปรารถนาสวรรค์ต้องฆ่าบุตร<br>
  ภรรยา เศรษฐี และคหบดีผู้ไม่คิดประทุษร้าย<br>
  [๑๑๔๑] ขัณฑหาลปุโรหิตและพระราชาได้ฟังพระดำรัส<br>
  ของท้าวสักกะนั้นแล้ว ได้เห็นรูปอันน่าอัศจรรย์<br>
  จึงได้แก้เครื่องจองจำสัตว์ทั้งปวงออก<br>
  เหมือนแก้เครื่องจองจำสัตว์ผู้ไม่ต้องถูกฆ่าออกฉะนั้น<br>
  [๑๑๔๒] เมื่อชนทั้งปวงพ้นจากเครื่องจองจำแล้ว<br>
  คนที่มาประชุมกันอยู่ ณ ที่นั้น ในเวลานั้น<br>
  ทุกคนใช้ก้อนดินคนละก้อนทุ่มลง<br>
  นั่นคือการฆ่าขัณฑหาลปุโรหิต<br>
  [๑๑๔๓] คนที่ทำกรรมชั่วต้องตกนรกทั้งหมดฉันใด<br>
  คนที่ทำกรรมชั่วแล้วจากโลกนี้ไป<br>
  ก็ไม่พึงได้การไปสู่สุคติเลยฉันนั้น<br>
  [๑๑๔๔] เมื่อชนทั้งปวงพ้นจากเครื่องจองจำแล้ว<br>
  คนที่มาประชุมกันอยู่ ณ ที่นั้น ในเวลานั้น ก็คือ<br>
  ราชบริษัททั้งหลายมาประชุมกันอภิเษกจันทกุมาร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๖๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๗.จันทกุมารชาดก (๕๔๔)<br>
  [๑๑๔๕] เมื่อชนทั้งปวงพ้นจากเครื่องจองจำแล้ว<br>
  คนที่มาประชุมกันอยู่ ณ ที่นั้น ในเวลานั้น ก็คือ<br>
  ราชกัญญาทั้งหลายมาประชุมกันอภิเษกจันทกุมาร<br>
  [๑๑๔๖] เมื่อชนทั้งปวงพ้นจากเครื่องจองจำแล้ว<br>
  คนที่มาประชุมกันอยู่ ณ ที่นั้น ในเวลานั้น ก็คือ<br>
  เทพบริษัททั้งหลายมาประชุมกันอภิเษกพระจันทกุมาร<br>
  [๑๑๔๗] เมื่อชนทั้งปวงพ้นจากเครื่องจองจำแล้ว<br>
  คนที่มาประชุมกันอยู่ ณ ที่นั้น ในเวลานั้น ก็คือ<br>
  เทพกัญญาทั้งหลายมาประชุมกันอภิเษกจันทกุมาร<br>
  [๑๑๔๘] เมื่อชนทั้งปวงพ้นจากเครื่องจองจำแล้ว<br>
  คนที่มาประชุมกันอยู่ ณ ที่นั้น ในเวลานั้น ก็คือ<br>
  ราชบริษัททั้งหลายมาประชุมกันแล้ว ต่างก็แกว่งผ้าและโบกธง<br>
  [๑๑๔๙] เมื่อชนทั้งปวงพ้นจากเครื่องจองจำแล้ว<br>
  คนที่มาประชุมกันอยู่ ณ ที่นั้น ในเวลานั้น ก็คือ<br>
  ราชกัญญาทั้งหลายมาประชุมกันแล้ว ต่างก็แกว่งผ้าและโบกธง<br>
  [๑๑๕๐] เมื่อชนทั้งปวงพ้นจากเครื่องจองจำแล้ว<br>
  คนที่มาประชุมกันอยู่ ณ ที่นั้น ในเวลานั้น ก็คือ<br>
  เทพบริษัททั้งหลายมาประชุมกันแล้ว ต่างก็แกว่งผ้าและโบกธง<br>
  [๑๑๕๑] เมื่อชนทั้งปวงพ้นจากเครื่องจองจำแล้ว<br>
  คนที่มาประชุมกันอยู่ ณ ที่นั้น ในเวลานั้น ก็คือ<br>
  เทพกัญญาทั้งหลายมาประชุมกันแล้ว ต่างก็แกว่งผ้าและโบกธง<br>
  [๑๑๕๒] เมื่อชนทั้งปวงพ้นจากเครื่องจองจำแล้ว<br>
  ประชาชนเป็นอันมาก ต่างก็รื่นรมย์ยินดี<br>
  พวกเขาได้ประกาศความยินดีในเวลาที่จันทกุมาร<br>
  เสด็จเข้าสู่พระนครและได้ประกาศโฆษณาความหลุดพ้น<br>
  จากเครื่องจองจำของสัตว์ทั้งปวงแล้ว<br>
  จันทกุมารชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๖๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  ๘. มหานารทกัสสปชาดก๑ (๕๔๕)<br>
  ว่าด้วยพระมหานารทกัสสปะทรงบำเพ็ญอุเบกขาบารมี<br>
  (พระศาสดาเมื่อจะทรงประกาศข้อความนั้น จึงตรัสว่า)<br>
  [๑๑๕๓] พระมหากษัตริย์ผู้ทรงเป็นพระราชาของชาวแคว้นวิเทหะ<br>
  ทรงพระนามว่าอังคติ ทรงมีพระราชยาน<br>
  พระราชทรัพย์มากมาย ทรงมีพลนิกายเหลือที่จะคณานับ<br>
  [๑๑๕๔] เมื่อปฐมยามคืนวันเพ็ญเดือน ๔<br>
  ซึ่งเป็นเวลาที่ดอกโกมุทบานยังไม่ผ่านไป<br>
  พระองค์รับสั่งให้ประชุมเหล่าอำมาตย์<br>
  [๑๑๕๕] ราชบัณฑิตผู้ถึงพร้อมด้วยการศึกษาเล่าเรียน<br>
  มีปกติยิ้มก่อนจึงพูด เฉลียวฉลาด<br>
  และอำมาตย์ผู้ใหญ่อีก ๓ นาย<br>
  คือ (๑) วิชัยอำมาตย์ (๒) สุนามอำมาตย์<br>
  (๓) อลาตเสนาบดีอำมาตย์<br>
  [๑๑๕๖] พระเจ้าวิเทหะตรัสถามอำมาตย์ ๓ นายนั้นทีละคนว่า<br>
  ท่านทั้งหลายจงกล่าวตามความพอใจของตน ๆ ว่า<br>
  ในคืนวันเพ็ญเดือน ๔ นี้ ดวงจันทร์แจ่มจรัส<br>
  กลางคืนวันนี้ เราทั้งหลายจะพึงพักอยู่<br>
  ตลอดฤดูกาลเช่นนี้นี้ ด้วยความยินดีอะไร<br>
  [๑๑๕๗] ลำดับนั้น อลาตเสนาบดีอำมาตย์ได้กราบทูล<br>
  คำนี้แด่พระราชาว่า ข้าพระพุทธเจ้าทั้งหลายพึงจัด<br>
  ราชยาน กองพลช้าง กองพลม้า กองพลเสนา<br>
  ที่ยินดีร่าเริงแล้วให้พร้อมสรรพ<br><br>เชิงอรรถ :<br>
  ๑ พระศาสดาเมื่อประทับอยู่ ณ อุทยานลัฏฐิวัน ทรงปรารภการที่ทรงทรมานอุรุเวลกัสสปะ
  ตรัสมหา-<br>
  นารทกัสสปชาดกซึ่งมีคำเริ่มต้นว่า ได้มีพระราชาแห่งกรุงวิเทหะ ดังนี้เป็นต้น (ขุ.ชา.อ.
  ๑๐/๑๒๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๖๓ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๑๕๘] ขอเดชะ ข้าพระพุทธเจ้าทั้งหลายจะนำกองทัพ<br>
  ที่ทรงพลังเกรียงไกรออกต่อสู้การยุทธ์ให้ได้<br>
  พวกใดยังไม่มาสู่อำนาจ<br>
  ข้าพระพุทธเจ้าทั้งหลายจะนำมาสู่อำนาจ<br>
  นี้เป็นความเห็นส่วนตัวของข้าพระพุทธเจ้า<br>
  เราทั้งหลายจะได้ชัยชนะผู้ที่ยังไม่ชนะ<br>
  [๑๑๕๙] สุนามอำมาตย์ได้ฟังคำของอลาตเสนาบดีอำมาตย์แล้ว<br>
  ได้กราบทูลดังนี้ว่า ข้าแต่มหาราช<br>
  พวกศัตรูของฝ่าพระบาทมาสู่พระราชอำนาจหมดแล้ว<br>
  [๑๑๖๐] ต่างพากันวางศัสตรา ยอมสวามิภักดิ์แล้วทั้งหมด<br>
  วันนี้เป็นวันมหรสพสนุกสนานยิ่ง<br>
  การรบข้าพระพุทธเจ้าไม่ชอบใจ<br>
  [๑๑๖๑] ขอชนทั้งหลายจงรีบนำข้าวน้ำ<br>
  และของควรเคี้ยวมาเพื่อพระองค์เถิด<br>
  ขอเดชะ ขอฝ่าพระบาทจงทรงรื่นรมย์ด้วยกามคุณ<br>
  ในการฟ้อนรำ ขับร้อง และการประโคมอันไพเราะเถิด<br>
  [๑๑๖๒] วิชัยอำมาตย์ได้ฟังคำของสุนามอำมาตย์แล้ว<br>
  ได้กราบทูลดังนี้ว่า ข้าแต่มหาราช กามทุกอย่าง<br>
  ได้ปรากฏแก่พระองค์อยู่เป็นนิตย์แล้ว<br>
  [๑๑๖๓] ขอเดชะ การเพลิดเพลินด้วยกามคุณทั้งหลาย<br>
  พระองค์ทรงหาได้ไม่ยากเลย ทรงปรารถนาก็ได้ทุกเมื่อ<br>
  การรื่นรมย์กามคุณทั้งหลายมิใช่ความคิดเห็นของข้าพระองค์<br>
  [๑๑๖๔] วันนี้ เราทั้งหลายควรพากันเข้าไปหาสมณะ<br>
  หรือพราหมณ์ผู้เป็นพหูสูต รู้แจ้งอรรถธรรม ผู้แสวงหาคุณ<br>
  ที่ท่านจะพึงกำจัดความสงสัยของพวกเราได้ดีกว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๖๔ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๑๖๕] พระเจ้าอังคติได้สดับคำของวิชัยอำมาตย์แล้ว<br>
  ได้ตรัสว่า แม้เราก็ชอบใจคำพูดของวิชัยอำมาตย์ตามที่พูดไว้<br>
  [๑๑๖๖] วันนี้ เราทั้งหลายควรพากันเข้าไปหาสมณะ<br>
  หรือพราหมณ์ผู้เป็นพหูสูต รู้แจ้งอรรถธรรม ผู้แสวงหาคุณ<br>
  ที่ท่านจะพึงกำจัดความสงสัยของพวกเราได้ดีกว่า<br>
  [๑๑๖๗] ท่านที่อยู่ ณ ที่นี้ ทุกท่านจงลงมติว่า<br>
  วันนี้ เราทั้งหลายควรพากันเข้าไปหาบัณฑิต<br>
  ผู้รู้แจ้งอรรถธรรม ผู้แสวงหาคุณ<br>
  ที่ท่านจะพึงกำจัดความสงสัยของพวกเราได้<br>
  [๑๑๖๘] อลาตเสนาบดีได้ฟังพระดำรัสของพระเจ้าวิเทหะแล้ว<br>
  ได้กราบทูลดังนี้ว่า ได้มีชีเปลือย<br>
  ที่ชาวโลกยอมรับว่าเป็นนักปราชญ์อยู่ในมฤคทายวัน<br>
  [๑๑๖๙] ชีเปลือยผู้นี้ชื่อว่าคุณะ ผู้กัสสปโคตร<br>
  เป็นพหูสูต พูดจาไพเราะ เป็นเจ้าหมู่คณะ<br>
  ขอเดชะ เราทั้งหลายควรพากันเข้าไปหาท่าน<br>
  ท่านจักกำจัดความสงสัยของพวกเราได้<br>
  [๑๑๗๐] พระราชาได้ทรงสดับคำของอลาตเสนาบดีแล้ว<br>
  ได้รับสั่งสารถีว่า เราจะไปยังมฤคทายวัน<br>
  ท่านจงนำยานที่เทียมม้าแล้วมาที่นี้<br>
  [๑๑๗๑] พวกนายสารถีได้จัดเทียมพระราชยานที่ทำด้วยงา<br>
  มีกระพองเป็นเงิน และจัดรถพระที่นั่งรองที่บุผ้าขาวอันผุดผ่อง<br>
  ดังดวงจันทร์ในราตรีที่ปราศจากมลทินโทษ<br>
  มาถวายแด่พระราชานั้น<br>
  [๑๑๗๒] รถนั้นเทียมด้วยม้าสินธพ ๔ ตัวล้วนแต่มีสีดังดอกโกมุท<br>
  เป็นม้ามีฝีเท้าเร็วดังลมพัด วิ่งเรียบ ประดับด้วยดอกไม้ทอง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๖๕ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๑๗๓] ฉัตร รถ ม้า และพัดวีชนีล้วนมีสีขาว<br>
  พระเจ้าวิเทหะพร้อมด้วยหมู่อำมาตย์<br>
  เสด็จออกย่อมงดงามเหมือนดวงจันทร์<br>
  [๑๑๗๔] หมู่พลราชบริพารผู้กล้าหาญอยู่บนหลังม้า<br>
  ถือหอกดาบตามเสด็จจอมกษัตริย์ผู้ประเสริฐกว่านรชน<br>
  [๑๑๗๕] พระเจ้าวิเทหะบรมกษัตริย์พระองค์นั้น<br>
  เสด็จไปถึงมฤคทายวันโดยครู่เดียว<br>
  เสด็จลงจากพระราชยานแล้ว<br>
  ทรงดำเนินเข้าไปหาคุณาชีวก พร้อมด้วยหมู่อำมาตย์<br>
  [๑๑๗๖] ในคราวนั้น มีพราหมณ์และคหบดีแม้เหล่าใด<br>
  มาประชุมกันในพระราชอุทยานนั้น<br>
  พระราชามิให้พราหมณ์และคหบดีเหล่านั้น<br>
  ผู้นั่งอยู่ที่ภาคพื้นซึ่งไม่ได้เว้นที่ไว้ลุกหนีไป<br>
  [๑๑๗๗] ลำดับนั้น พระราชาเสด็จเข้าไปประทับนั่งบนราชอาสน์<br>
  ที่ปูลาดด้วยพระยี่ภู่มีสัมผัสอ่อนนุ่ม ณ ที่อันสมควร<br>
  [๑๑๗๘] ได้ทรงปราศรัยไต่ถามสุขทุกข์ว่า<br>
  พระคุณเจ้าสบายดีอยู่หรือ ลมมิได้กำเริบเสียดแทงหรือ<br>
  [๑๑๗๙] พระคุณเจ้าเลี้ยงชีวิตโดยไม่ฝืดเคืองหรือ<br>
  ได้บิณฑบาตพอประทังชีวิตให้เป็นไปอยู่หรือ<br>
  พระคุณเจ้ามีอาพาธน้อยหรือ จักษุมิได้เสื่อมไปหรือ<br>
  [๑๑๘๐] คุณาชีวกทูลปราศรัยกับพระเจ้าวิเทหะผู้ทรงยินดีในวินัยว่า<br>
  ถวายพระพรมหาบพิตร อาตมภาพสบายดีทุกประการ<br>
  [๑๑๘๑] บ้านเมืองของพระองค์ไม่กำเริบหรือ<br>
  ช้างม้าของพระองค์มิได้มีโรคหรือ ราชพาหนะก็ยังเป็นไปหรือ<br>
  พยาธิไม่มีมาเบียดเบียนพระวรกายของพระองค์บ้างหรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๖๖ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๑๘๒] ลำดับนั้น พระราชาผู้เป็นจอมทัพทรงใคร่ธรรม<br>
  อันอาชีวกทูลชมเชยแล้ว<br>
  ได้ตรัสถามอรรถธรรมและเหตุในลำดับว่า<br>
  [๑๑๘๓] ท่านกัสสปะ นรชนพึงประพฤติธรรม<br>
  ในบิดาและมารดาอย่างไร<br>
  พึงประพฤติธรรมในอาจารย์อย่างไร<br>
  พึงประพฤติธรรมในบุตรภรรยาอย่างไร<br>
  [๑๑๘๔] พึงประพฤติธรรมในวุฑฒบุคคลอย่างไร<br>
  พึงประพฤติธรรมในสมณะและพราหมณ์อย่างไร<br>
  พึงประพฤติธรรมในพลนิกายอย่างไร<br>
  พึงประพฤติธรรมในชาวชนบทอย่างไร<br>
  [๑๑๘๕] ชนทั้งหลายประพฤติธรรมอย่างไร<br>
  ละโลกนี้แล้วจึงไปสู่สุคติ<br>
  ส่วนคนบางพวกไม่ดำรงอยู่ในธรรม ทำไมจึงตกนรก<br>
  [๑๑๘๖] คุณาชีวกกัสสปโคตรได้ฟังพระดำรัส<br>
  ของพระเจ้าวิเทหะแล้ว ได้กราบทูลดังนี้ว่า<br>
  ขอถวายพระพรมหาบพิตร ขอพระองค์ทรงสดับ<br>
  ทางที่จริงแท้ของพระองค์เถิด<br>
  [๑๑๘๗] ผลดีผลชั่วแห่งธรรมที่ประพฤติแล้วไม่มี<br>
  ข้าแต่สมมติเทพ โลกอื่นไม่มี<br>
  ใครเล่าจากโลกอื่นนั้นมาสู่โลกนี้<br>
  [๑๑๘๘] ข้าแต่สมมติเทพ ปู่ย่าตายายไม่มี<br>
  มารดาบิดาจะมีได้ที่ไหน<br>
  ชื่อว่าอาจารย์ไม่มี ใครจักฝึกคนที่ยังไม่ฝึก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๖๗ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๑๘๙] สัตว์ทั้งหลายเป็นผู้ทัดเทียมกันหมด<br>
  ผู้ประพฤติอ่อนน้อมต่อท่านผู้เจริญไม่มี<br>
  กำลังหรือความเพียรไม่มี<br>
  บุรุษผู้มีความหมั่นจะได้รับผลแต่ที่ไหน<br>
  สัตว์ทั้งหลายย่อมเกิดตามกันมาเหมือนเรือพ่วงตามเรือไป<br>
  [๑๑๙๐] สัตว์ย่อมได้สิ่งที่ควรจะได้<br>
  ในข้อนั้น ผลทานจะมีแต่ที่ไหน<br>
  ข้าแต่สมมติเทพ ผลทานไม่มี<br>
  เขาไม่มีอำนาจ ไม่มีความเพียร๑ พระเจ้าข้า<br>
  [๑๑๙๑] พวกคนพาลบัญญัติทาน พวกบัณฑิตรับทาน<br>
  พวกคนพาลถือตนว่าเป็นบัณฑิต เป็นผู้ไร้อำนาจ<br>
  ย่อมให้ทานแก่นักปราชญ์ทั้งหลาย<br>
  [๑๑๙๒] รูปกายอันเป็นที่รวม ๗ ประการนี้ คือ<br>
  (๑) ดิน (๒) น้ำ (๓) ไฟ (๔) ลม<br>
  (๕) สุข (๖) ทุกข์ (๗) ชีวิต เป็นของเที่ยง<br>
  ไม่ขาดสูญ ไม่กำเริบ<br>
  ความขาดสูญไม่มีแก่สัตว์เหล่าใด<br>
  รูปกาย ๗ ประการนี้ย่อมมีแก่สัตว์เหล่านั้น<br>
  [๑๑๙๓] ผู้ฆ่า ผู้ตัด หรือใคร ๆ ผู้ถูกฆ่า ก็ไม่มี<br>
  ศัสตราทั้งหลายสอดแทรกเข้าไป<br>
  ในระหว่างรูปกาย ๗ ประการนี้<br><br>เชิงอรรถ :<br>
  ๑ เขาไม่มีอำนาจ ไม่มีความเพียร หมายถึงเมื่อผลทานไม่มีอย่างนี้ ใครคนใดคนหนึ่งซึ่งเป็นคนโง่ก็ยังให้<br>
  ทานอยู่ แต่เขาไม่มีอำนาจ ไม่มีความเพียร โดยสรุปอาชีวกกราบทูลชี้แจงว่า คนผู้นั้นไม่เชื่อว่าให้ทาน<br>
  ด้วยอำนาจ ด้วยกำลังของตน แต่สำคัญว่า ผลทานมีจึงให้ทาน เพราะเชื่อคนโง่พวกอื่น
  (ขุ.ชา.อ.<br>
  ๑๐/๑๑๙๐/๑๓๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๖๘ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๑๙๔] ผู้ใดตัดศีรษะของผู้อื่นด้วยดาบที่ลับแล้ว<br>
  ผู้นั้นไม่ชื่อว่าตัดรูปกายเหล่านั้น<br>
  ในการทำเช่นนั้น ผลบาปจะมีแต่ที่ไหน<br>
  [๑๑๙๕] สัตว์ทุกจำพวกท่องเที่ยวอยู่ในวัฏสงสาร ๘๔ มหากัป<br>
  ย่อมบริสุทธิ์ได้เอง เมื่อยังไม่ถึงกาลนั้น<br>
  แม้สำรวมดีแล้วก็บริสุทธิ์ไม่ได้<br>
  [๑๑๙๖] เมื่อยังไม่ถึงกาลนั้น<br>
  แม้จะประพฤติความดีมากมายก็บริสุทธิ์ไม่ได้<br>
  แม้ถ้าทำบาปไว้มากมายก็ไม่ล่วงพ้นขณะนั้นไปได้<br>
  [๑๑๙๗] ในวาทะของเราทั้งหลาย ความบริสุทธิ์ย่อมมีได้ตามลำดับ<br>
  เมื่อถึง ๘๔ กัป พวกเราย่อมไม่ล่วงเลยเขตที่แน่นอนนั้น<br>
  เหมือนสาครไม่ล้นฝั่งไป<br>
  [๑๑๙๘] อลาตเสนาบดีได้ฟังคำของคุณาชีวกกัสสปโคตรแล้ว<br>
  ได้กล่าวดังนี้ว่า ข้าพเจ้าชอบใจ<br>
  คำของท่านผู้เจริญตามที่กล่าวไว้<br>
  [๑๑๙๙] แม้ข้าพเจ้าเองก็ระลึกชาติก่อนที่ตนท่องเที่ยวไปได้<br>
  คือ ในชาติก่อน ข้าพเจ้าเกิดในกรุงพาราณสี<br>
  ที่เป็นเมืองมั่งคั่ง เป็นพรานฆ่าโคชื่อปิงคละ<br>
  [๑๒๐๐] ข้าพเจ้าเกิดในกรุงพาราณสีที่เป็นเมืองมั่งคั่งแล้ว<br>
  ได้ทำบาปกรรมไว้เป็นอันมาก คือ ได้ฆ่าสัตว์มีชีวิต<br>
  ได้แก่ กระบือ สุกร แพะเป็นจำนวนมาก<br>
  [๑๒๐๑] จุติจากชาตินั้นแล้วมาเกิดในตระกูลเสนาบดีอันบริบูรณ์นี้<br>
  บาปไม่มีผลแน่นอน ข้าพเจ้าจึงไม่ต้องไปตกนรก<br>
  [๑๒๐๒] ครั้งนั้น ในกรุงมิถิลานี้ ได้มีคนเข็ญใจเป็นทาสชื่อว่าวีชกะ<br>
  กำลังรักษาอุโบสถ เข้าไปยังสำนักของคุณาชีวก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๖๙ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๐๓] ได้ฟังคำของกัสสปคุณาชีวก<br>
  และของอลาตเสนาบดีกล่าวกันแล้ว<br>
  จึงถอนหายใจอึดอัดร้องไห้หลั่งน้ำตา<br>
  [๑๒๐๔] พระเจ้าวิเทหะได้ตรัสถามนายวีชกะนั้นว่า<br>
  สหาย เจ้าร้องไห้ทำไม เจ้าได้ฟังได้เห็นอะไรมาหรือ<br>
  เจ้าได้รับทุกขเวทนาอะไร จงบอกให้เราทราบเถิด<br>
  [๑๒๐๕] นายวีชกะได้ฟังพระราชดำรัสของพระเจ้าวิเทหะแล้ว<br>
  ได้กราบทูลให้ทรงทราบดังนี้ว่า<br>
  ข้าแต่มหาราชข้าพระองค์ไม่มีทุกขเวทนาเลย<br>
  ขอพระองค์ได้ทรงสดับคำของข้าพระพุทธเจ้าเถิด<br>
  [๑๒๐๖] แม้ข้าพระพุทธเจ้าก็ยังระลึกถึง<br>
  ความสุขในชาติก่อนของตนเองได้ คือ<br>
  ในชาติก่อน ข้าพระพุทธเจ้าได้เคยเกิดเป็นเศรษฐี<br>
  ชื่อว่าภาวเศรษฐี ยินดีในคุณธรรมอยู่ในเมืองสาเกต<br>
  [๑๒๐๗] ข้าพระพุทธเจ้านั้นได้รับการยกย่องจากพราหมณ์และคหบดี<br>
  ยินดีในการบริจาคทาน มีการงานสะอาด<br>
  ระลึกถึงบาปกรรมชั่วที่ตนเคยทำไว้ไม่ได้เลย<br>
  [๑๒๐๘] ข้าแต่พระเจ้าวิเทหะ ข้าพระพุทธเจ้าจุติจากชาตินั้นแล้ว<br>
  มาเกิดในครรภ์ของนางกุมภทาสี<br>
  ซึ่งเป็นหญิงขัดสนยากจนในกรุงมิถิลานี้<br>
  ตั้งแต่เวลาที่เกิดมา ข้าพระพุทธเจ้า<br>
  ก็เป็นยาจกเข็ญใจตลอดมา<br>
  [๑๒๐๙] แม้ข้าพระพุทธเจ้าจะเป็นคนยากจนอย่างนี้<br>
  ก็ยังตั้งมั่นอยู่ในความประพฤติชอบ<br>
  ได้ให้อาหารกึ่งหนึ่งแก่ผู้ที่ปรารถนา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๗๐ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๑๐] ข้าพระพุทธเจ้านั้นได้รักษาอุโบสถศีล<br>
  ในวัน ๑๔ ค่ำ ๑๕ ค่ำทุกเมื่อ<br>
  ไม่เบียดเบียนสัตว์และไม่ลักทรัพย์<br>
  [๑๒๑๑] กรรมทั้งปวงที่ข้าพระพุทธเจ้า<br>
  ได้ประพฤติมาดีแล้วนี้ไร้ผลแน่<br>
  ศีลนี้เห็นจะไร้ประโยชน์เหมือนอลาตเสนาบดีกล่าว<br>
  [๑๒๑๒] ข้าพระพุทธเจ้ากำเอาแต่ความปราชัยไว้<br>
  เหมือนนักเลงผู้ไร้ศิลปะเป็นแน่<br>
  ส่วนอลาตเสนาบดีกำเอาไว้แต่ชัยชนะ<br>
  เหมือนนักเลงผู้ฝึกฝนการพนัน<br>
  [๑๒๑๓] ข้าแต่พระราชา ข้าพระพุทธเจ้ายังมองไม่เห็นประตู<br>
  ที่จะเป็นทางไปสู่สุคติเลย ฉะนั้น ข้าพระพุทธเจ้าได้ฟัง<br>
  คำของกัสสปคุณาชีวกแล้ว จึงร้องไห้<br>
  [๑๒๑๔] พระเจ้าอังคติได้สดับคำพูดของนายวีชกะแล้ว<br>
  ได้ตรัสว่า ประตูสุคติไม่มี ท่านยังสงสัยอีกหรือวีชกะ<br>
  [๑๒๑๕] ได้ทราบว่า สุขหรือทุกข์สัตว์ได้เองแน่นอน<br>
  สัตว์ทั้งหลายหมดจดได้ด้วยการท่องเที่ยวไปในสังสารวัฏ<br>
  เมื่อยังไม่ถึงเวลา ท่านอย่าได้รีบด่วนไปเลย<br>
  [๑๒๑๖] เมื่อก่อน แม้เราก็เคยทำความดีมา<br>
  ขวนขวายช่วยเหลือพราหมณ์และคหบดีทั้งหลาย<br>
  สั่งสอนราชกิจอยู่เนือง ๆ งดเว้นจากความยินดี(ในกามคุณ)<br>
  ตลอดกาลมีประมาณเท่านี้<br>
  [๑๒๑๗] ท่านผู้เจริญ พวกเราจะได้พบกันอีก<br>
  ถ้าจักมีการคบหาสมาคมกัน<br>
  พระเจ้าวิเทหะครั้นตรัสอย่างนี้แล้ว<br>
  ก็ได้เสด็จกลับไปยังพระราชนิเวศน์ของพระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๗๑ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๑๘] ต่อจากนั้น เมื่อราตรีสว่างแล้ว<br>
  พระเจ้าอังคติรับสั่งให้ประชุมเหล่าอำมาตย์<br>
  ในสถานที่ประทับสำราญของพระองค์แล้ว<br>
  ได้ตรัสพระดำรัสนี้ว่า<br>
  [๑๒๑๙] ขอเหล่าอำมาตย์จงจัดกามคุณทั้งหลายให้แก่เราทุกเมื่อ<br>
  ในจันทกปราสาทของเรา<br>
  เมื่อราชการลับถูกเปิดเผยขึ้น<br>
  ใคร ๆ อย่าได้เข้ามาหาเรา<br>
  [๑๒๒๐] อำมาตย์ฉลาดในราชกิจ ๓ นาย คือ<br>
  (๑) วิชัยอำมาตย์ (๒) สุนามอำมาตย์<br>
  (๓) อลาตเสนาบดี จงนั่งพิจารณาข้อราชการเหล่านี้<br>
  [๑๒๒๑] พระเจ้าวิเทหะครั้นตรัสดังนี้แล้ว<br>
  จึงตรัสพระดำรัสนี้ว่า<br>
  ขอท่านทั้งหลายจงใส่ใจในกามคุณให้มาก<br>
  และอย่าได้ไปยุ่งในกิจการอะไร ๆ<br>
  ในพวกพราหมณ์และคหบดีเลย<br>
  [๑๒๒๒] ตั้งแต่วันนั้นมา ๒ สัปดาห์<br>
  พระราชกัญญาพระนามว่ารุจา<br>
  ผู้เป็นพระธิดาเป็นที่โปรดปรานของพระเจ้าวิเทหะ<br>
  ได้ตรัสกับพระพี่เลี้ยงว่า<br>
  [๑๒๒๓] ขอพวกท่านจงช่วยกันประดับประดาให้ฉันด้วย<br>
  และขอให้เพื่อนหญิงของฉันจงช่วยกันประดับ<br>
  พรุ่งนี้ ๑๕ ค่ำเป็นวันทิพย์๑<br>
  ฉันจะไปเฝ้าพระบิดา<br><br>เชิงอรรถ :<br>
  ๑ วันทิพย์ หมายถึงวันที่เทวดาประชุมกันประดับตกแต่งร่างกาย (ขุ.ชา.อ. ๑๐/๑๒๒๓/๑๔๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๗๒ }</span></p><hr><p>
  พระสุตตันตปิฎก ขุททกนิกาย ชาดก [๒๒.มหานิบาต] ๘.มหานารทกัสสปชาดก (๕๔๕)<br>
  [๑๒๒๔] พระพี่เลี้ยงทั้งหลายได้จัดมาลัย แก่นจันทน์<br>
  แก้วมณี สังข์ แก้วมุกดา และผ้าสีต่าง ๆ<br>
  ที่มีค่ามากมาถวายแด่พระนางรุจานั้น<br>
  [๑๒๒๕] หญิงเป็นอันมากแวดล้อมพระนางรุจาราชธิดา<br>
  ผู้มีพระฉวีวรรณงามนั้น ผู้ประทับนั่งอยู่บนพระภัทรบิฐ๑<br>
  สวยงามยิ่งนักดังนางเทพกัญญา<br>
  [๑๒๒๖] พระนางรุจาราชธิดานั้นทรงประดับสรรพาภรณ์<br>
  เสด็จไป ณ ท่ามกลางเพื่อนหญิง<br>
  เหมือนสายฟ้าแลบออกจากเมฆ<br>
  ได้เสด็จเข้าสู่จันทกปราสาท<br>
  [๑๒๒๗] ครั้นเสด็จเข้าไปเฝ้าพระเจ้าวิเทหะ<br>
  ถวายบังคมพระบิดาผู้ทรงยินดีในคำแนะนำแล้ว<br>
  ประทับอยู่บนพระภัทรบิฐอันขจิตด้วยทอง ณ ที่อันสมควร<br>
  [๑๒๒๘] พระเจ้าวิเทหะทอดพระเนตรเห็นพระนางรุจา<br>
  ประทับอยู่ท่ามกลางพระสหายหญิง<br>
  ซึ่งเป็นเหมือนสมาคมของนางเทพอัปสร<br>
  จึงได้ตรัสพระดำรัสดังนี้ว่า<br>
  [๑๒๒๙] ลูกหญิงยังรื่นรมย์อยู่ในปราสาท<br>
  และสระโบกขรณีในภายในอุทยานอยู่หรือ<br>
  คนเหล่านั้นยังนำของเสวยเป็นอันมาก<br>
  มาให้ลูกหญิงอยู่เสมอหรือ<br>
  [๑๒๓๐] ลูกหญิงและเพื่อนหญิงของลูก<br>
  ยังเก็บดอกไม้หลายชนิดมาร้อยเป็นพวงมาลัย<br>
  ทำเรือนหลังเล็ก ๆ แต่ละหลังเล่นเพลิดเพลินอยู่หรือ<br><br>เชิงอรรถ :<br>
  ๑ ภัทรบิฐ หมายถึงตั่งทอง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๘ หน้า
  :๓๗๓ }</span></p><hr><p class="nc"><a href="tpd28-3.htm" >&gt;&gt;&gt;&gt;&gt; หน้าต่อไป &gt;&gt;&gt;&gt;&gt;</a>  </p>
  <p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>