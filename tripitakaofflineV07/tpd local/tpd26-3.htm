<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๖-๓ สุตตันตปิฎกที่ ๑๘ ขุททกนิกาย วิมาน เปตวัตถุ เถรคาถา เถรีคาถา</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๖-๓ สุตตันตปิฎกที่ ๑๘ ขุททกนิกาย<br>
  วิมาน เปตวัตถุ เถรคาถา เถรีคาถา<br>
  <br>
พระสุตตันตปิฎก<br>
ขุททกนิกาย เถรคาถา<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p>
<hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] รวมเรื่องพระเถระที่มีในวรรค<br>
  ๙. รามเณยยกเถรคาถา<br>
  ภาษิตของรามเณยยกเถระ<br>
  ทราบว่า ท่านพระรามเณยยกเถระได้กล่าวคาถาไว้ดังนี้ว่า<br>
  [๔๙] เจ้ามารร้ายเอ๋ย จิตของเรานั้นไม่หวั่นไหว<br>
  ในเพราะเสียงจ้อกแจ้กของฝูงนกกระจาบและเสียงกู่ก้องของฝูงลิง<br>
  เพราะจิตของเรายินดีในเอกัคคตารมณ์๑</p>
<p> ๑๐. วิมลเถรคาถา<br>
  ภาษิตของพระวิมลเถระ<br>
  ทราบว่า ท่านพระวิมลเถระได้กล่าวคาถาไว้ดังนี้ว่า<br>
  [๕๐] พื้นปฐพีฉ่ำชื่นด้วยน้ำฝน<br>
  ลมเจือละอองฝนก็โชยพัด<br>
  ทั้งสายฟ้าก็แลบอยู่ทั่วท้องฟ้า<br>
  (แต่)วิตก๒ทั้งหลายระงับไป<br>
  จิตของเราตั้งมั่นดีแล้ว<br>
  ปัญจมวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระสิริวัฑฒเถระ   ๒. พระขทิรวนิยเรวตเถระ<br>
   ๓. พระสุมังคลเถระ  ๔. พระสานุเถระ<br>
   ๕. พระรมณียวิหารีเถระ  ๖. พระสมิทธิเถระ<br>
   ๗. พระอุชชยเถระ  ๘. พระสัญชยเถระ<br>
   ๙. พระรามเณยยกเถระ ๑๐. พระวิมลเถระ<br>
  <br><br>เชิงอรรถ :<br>
  ๑ มีอารมณ์เดียว (ขุ.เถร.อ. ๑/๔๙/๑๘๘)<br>
  ๒ การตรึกถึงกามคุณเป็นต้น (ขุ.เถร.อ. ๑/๕๐/๑๙๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๒๑ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๖. ฉัฏฐวรรค ๓. วัลลิยเถรคาถา<br>
  ๖. ฉัฏฐวรรค<br>
  หมวดที่ ๖<br>
  ๑. โคธิกเถรคาถา<br>
  ภาษิตของพระโคธิกเถระ<br>
  ทราบว่า ท่านพระโคธิกเถระได้กล่าวคาถาไว้ดังนี้ว่า<br>
  [๕๑] ฝนตกลงมา เสียงดังกระหึ่มคล้ายเสียงเพลงอันไพเราะ<br>
  กุฎีของเราสบาย มุงบังมิดชิดดี จิตเราตั้งมั่นดีแล้ว<br>
  ถ้าต้องการจะตกก็จงตกลงมาเถิดฝน</p>
<p> ๒. สุพาหุเถรคาถา<br>
  ภาษิตของพระสุพาหุเถระ<br>
  ทราบว่า ท่านพระสุพาหุเถระได้กล่าวคาถาไว้ดังนี้ว่า<br>
  [๕๒] ฝนตกลงมา เสียงดังกระหึ่มคล้ายเสียงเพลงอันไพเราะ<br>
  กุฎีของเราสบาย มุงบังมิดชิดดี จิตเราตั้งมั่นดีแล้ว<br>
  ถ้าต้องการจะตกก็จงตกลงมาเถิดฝน</p>
<p> ๓. วัลลิยเถรคาถา<br>
  ภาษิตของพระวัลลิยเถระ<br>
  ทราบว่า ท่านพระวัลลิยเถระได้กล่าวคาถาไว้ดังนี้ว่า<br>
  [๕๓] ฝนตกลงมา เสียงดังกระหึ่มคล้ายเสียงเพลงอันไพเราะ<br>
  กุฎีของเราสบาย มุงบังมิดชิดดี<br>
  ในกุฎีนั้น เราอยู่อย่างผู้ไม่ประมาท<br>
  ถ้าต้องการจะตกก็จงตกลงมาเถิดฝน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๒๒ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๖. ฉัฏฐวรรค ๖. กุฏิวิหารีเถรคาถา<br>
  ๔. อุตติยเถรคาถา<br>
  ภาษิตของพระอุตติยเถระ<br>
  ทราบว่า ท่านพระอุตติยเถระได้กล่าวคาถาไว้ดังนี้ว่า<br>
  [๕๔] ฝนตกลงมา เสียงดังกระหึ่มคล้ายเสียงเพลงอันไพเราะ<br>
  กุฎีของเราสบาย มุงบังมิดชิดดี<br>
  ในกุฎีนั้น เราอยู่(แต่ผู้เดียว) ไม่มีเพื่อน<br>
  ถ้าต้องการจะตกก็จงตกลงมาเถิดฝน</p>
<p> ๕. อัญชนวนิยเถรคาถา<br>
  ภาษิตของพระอัญชนวนิยเถระ<br>
  ทราบว่า ท่านพระอัญชนวนิยเถระได้กล่าวคาถาไว้ดังนี้ว่า<br>
  [๕๕] เราเข้าไปป่าอัญชนาวัน เอาตั่งเป็นกุฎี<br>
  บรรลุวิชชา ๓ แล้ว<br>
  เราได้ทำตามคำสอนของพระพุทธเจ้าแล้ว</p>
<p> ๖. กุฏิวิหารีเถรคาถา<br>
  ภาษิตของพระกุฏิวิหารีเถระ<br>
  ทราบว่า คนเฝ้านาและพระกุฎีวิหารีเถระสนทนากันว่าดังนี้<br>
  [๕๖] (คนเฝ้านาถามว่า) ใครเล่านั่งอยู่ในกระท่อม<br>
  พระกุฏิวิหารีเถระ(ตอบว่า) ภิกษุผู้ปราศจากราคะ<br>
  มีจิตมั่นคงดีแล้ว อยู่ในกระท่อม<br>
  เข้าใจอย่างนี้เถิดโยม<br>
  กระท่อมที่ท่านสร้างไว้แล้ว ไม่เปล่าประโยชน์เลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๒๓ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๖. ฉัฏฐวรรค ๙. โกสัลลวิหาริเถรคาถา<br>
  ๗. ทุติยกุฏิวิหารีเถรคาถา<br>
  ภาษิตของพระทุติยกุฏิวิหารีเถระ<br>
  ทราบว่า ท่านพระทุติยกุฏิวิหารีเถระได้กล่าวคาถาที่เทวดาได้กล่าวกับตนว่า<br>
  ดังนี้<br>
  [๕๗] กุฎี๑หลังนี้เป็นกุฎีเก่า<br>
  ท่านปรารถนากุฎีใหม่หลังอื่นทำไม<br>
  ขอท่านจงคลายความหวังในกุฎีหลังใหม่เสียเถิด<br>
  เพราะกุฎีหลังใหม่นำทุกข์มาให้</p>
<p> ๘. รมณียกุฏิกเถรคาถา<br>
  ภาษิตของพระรมณียกุฏิกเถระ<br>
  ทราบว่า ท่านพระรมณียกุฏิกเถระได้กล่าวคาถาไว้ดังนี้ว่า<br>
  [๕๘] กุฎีของเราน่ารื่นรมย์<br>
  เป็นที่พอใจ ทายกผู้มีศรัทธาถวายไว้<br>
  อาตมาไม่ต้องการพวกผู้หญิง<br>
  พวกเธอจงไปในที่ที่พวกเขาต้องการพวกผู้หญิงเถิด</p>
<p> ๙. โกสัลลวิหาริเถรคาถา<br>
  ภาษิตของพระโกสัลลวิหารีเถระ<br>
  ทราบว่า ท่านพระโกสัลลวิหารีเถระได้กล่าวคาถาไว้ดังนี้ว่า<br>
  [๕๙] เราบวชด้วยศรัทธา เราสร้างกุฎีอยู่ในป่า<br>
  เราจึงอยู่อย่างคนไม่ประมาท<br>
  มีความเพียรเป็นนิตย์ และมีสติสัมปชัญญะ<br><br>เชิงอรรถ :<br>
  ๑ ห้องที่อยู่ของพระ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๒๔ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๗. สัตตวรรค ๑. วัปปเถรคาถา<br>
  ๑๐. สีวลีเถรคาถา<br>
  ภาษิตของพระสีวลีเถระ<br>
  ทราบว่า ท่านพระสีวลีเถระได้กล่าวคาถาไว้ดังนี้ว่า<br>
  [๖๐] ความปรารถนาที่เราเข้าไปสู่กุฎี<br>
  เฝ้าแสวงหาวิชชาและวิมุตติอันเป็นเครื่องถอนมานานุสัย<br>
  ความดำรินั้นของเราสำเร็จแล้ว<br>
  ฉัฏฐวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระโคธิกเถระ   ๒. พระสุพาหุเถระ<br>
   ๓. พระวัลลิยเถระ  ๔. พระอุตติยเถระ<br>
   ๕. พระอัญชนวนิยเถระ  ๖. พระกุฏิวิหารีเถระ<br>
   ๗. พระทุติยกุฏิวิหารีเถระ  ๘. พระรมณียกุฏิกเถระ<br>
   ๙. พระโกสัลลวิหารีเถระ ๑๐. พระสีวลีเถระ<br>
  </p>
<p> ๗. สัตตมวรรค<br>
  หมวดที่ ๗<br>
  ๑. วัปปเถรคาถา<br>
  ภาษิตของพระวัปปเถระ<br>
  ทราบว่า ท่านพระวัปปเถระได้กล่าวคาถาไว้ดังนี้ว่า<br>
  [๖๑] ผู้เห็นธรรมย่อมเห็นทั้งผู้เห็นธรรมและผู้ไม่เห็นธรรม<br>
  ผู้ไม่เห็นธรรมย่อมไม่เห็นทั้งผู้ไม่เห็นธรรมและผู้เห็นธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๒๕ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๗. สัตตวรรค ๔. วิมลโกณฑัญญเถรคาถา<br>
  ๒. วัชชีปุตตกเถรคาถา<br>
  ภาษิตของพระวัชชีบุตรเถระ<br>
  ทราบว่า ท่านพระวัชชีบุตรเถระได้กล่าวคาถาไว้ดังนี้ว่า<br>
  [๖๒] เราอยู่ในป่าแต่ผู้เดียว เหมือนกับท่อนไม้ที่เขาทิ้งไว้ในป่า<br>
  คนหมู่มากปรารถนาจะเป็นเช่นอย่างเรา<br>
  เหมือนสัตว์นรกพากันปรารถนาผู้ไปสวรรค์</p>
<p> ๓. ปักขเถรคาถา<br>
  ภาษิตของพระปักขเถระ<br>
  ทราบว่า ท่านพระปักขเถระได้กล่าวคาถาไว้ดังนี้ว่า<br>
  [๖๓] ชิ้นเนื้อพลัดหลุดจากปากเหยี่ยว<br>
  เหยี่ยวติดใจในชิ้นเนื้อนั้นก็หวนกลับมาโฉบเอาอีก<br>
  นิพพานที่น่ารื่นรมย์ซึ่งพระอริยเจ้ายินดีแล้วเป็นความสุขโดยส่วนเดียว<br>
  มีความสุขซึ่งเกิดจากผลสมาบัติติดตามมา<br>
  เป็นกิจที่เราทำเสร็จแล้ว</p>
<p> ๔. วิมลโกณฑัญญเถรคาถา<br>
  ภาษิตของพระวิมลโกญญเถระ<br>
  ทราบว่า ท่านพระวิมลโกณฑัญญเถระได้กล่าวคาถาไว้ดังนี้ว่า<br>
  [๖๔] ภิกษุผู้เกิดจากนางทุมะ๑กับพระเจ้าปัณฑรเกตุ๒ผู้ครองเศวตฉัตร<br>
  ลดธง๓เสียได้ ใช้ธงชัยนั้นแหละ๔กำจัดมานะมีประการหลากหลาย<br>
  เป็นดุจลดธงผืนใหญ่ลงเสียได้<br><br>เชิงอรรถ :<br>
  ๑ นางอัมพปาลี (ขุ.อิติ.อ. ๖๔/๒๒๗)<br>
  ๒ พระเจ้าพิมพิสาร (ขุ.อิติ.อ. ๖๔/๒๒๗)<br>
  ๓ มานะ (ขุ.อิติ.อ. ๖๔/๒๒๘)<br>
  ๔ ปัญญานั้นแหละ (ขุ.อิติ.อ. ๖๔/๒๒๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๒๖ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๗. สัตตวรรค ๗. เอกธัมมสวนิยเถรคาถา<br>
  ๕. อุกเขปกตวัจฉเถรคาถา<br>
  ภาษิตของพระอุกเขปกตวัจฉเถระ<br>
  ทราบว่า ท่านพระอุกเขปกตวัจฉเถระได้กล่าวคาถาไว้ดังนี้ว่า<br>
  [๖๕] ภิกษุผู้นั่งสงบเสงี่ยม มีความปราโมทย์เป็นอย่างยิ่ง<br>
  ย่อมกล่าวพระพุทธพจน์ซึ่งท่านพระอุกเขปกตวัจฉเถระ<br>
  ท่องจนคล่องปากมาเป็นเวลาหลายปี แก่ชาวบ้านทั้งหลายได้</p>
<p> ๖. เมฆิยเถรคาถา<br>
  ภาษิตของพระเมฆิยเถระ<br>
  ทราบว่า ท่านพระเมฆิยเถระได้กล่าวคาถาไว้ดังนี้ว่า<br>
  [๖๖] พระมหาวีระผู้ถึงฝั่งธรรมทั้งปวงแล้ว<br>
  ได้ทรงพร่ำสอนเรา<br>
  เราฟังธรรมของพระพุทธองค์แล้ว มีสติ<br>
  อยู่ในสำนัก ได้บรรลุวิชชา ๓<br>
  เราได้ทำตามคำสอนของพระพุทธเจ้าแล้ว</p>
<p> ๗. เอกธัมมสวนิยเถรคาถา<br>
  ภาษิตของพระเอกธรรมสวนิยเถระ<br>
  ทราบว่า ท่านพระเอกธรรมสวนิยเถระได้กล่าวคาถาไว้ดังนี้ว่า<br>
  [๖๗] เราเผากิเลสทั้งหลายแล้ว<br>
  เราถอนภพทั้งปวงได้แล้ว<br>
  การเวียนว่ายตายเกิดสิ้นไปแล้ว<br>
  บัดนี้ ไม่มีการเกิดอีก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๒๗ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๗. สัตตวรรค ๑๐. ปุณณเถรคาถา<br>
  ๘. เอกุทานิยเถรคาถา<br>
  ภาษิตของพระเอกุทานิยเถระ<br>
  ทราบว่า ท่านพระเอกุทานิยเถระได้กล่าวคาถาไว้ดังนี้ว่า<br>
  [๖๘] ผู้มีจิตมั่นคง ไม่ประมาท<br>
  เป็นพระขีณาสพ ศึกษาทางแห่งความเป็นพระมุนี๑<br>
  ผู้คงที่ สงบ มีสติทุกขณะ ย่อมเป็นผู้ไม่เศร้าโศก</p>
<p> ๙. ฉันนเถรคาถา<br>
  ภาษิตของพระฉันนเถระ<br>
  ทราบว่า ท่านพระฉันนเถระได้กล่าวคาถาไว้ดังนี้ว่า<br>
  [๖๙] เราได้สดับธรรม มีรสลึก โอฬาร<br>
  ของพระผู้มีพระภาคผู้เป็นมหาสมณะ<br>
  ดำเนินตามแนวทางซึ่งพระผู้มีพระภาคผู้มีพระญาณอันประเสริฐคือ<br>
  พระสัพพัญญู๒ทรงแสดงไว้แล้ว เพื่อบรรลุอมตนิพพาน<br>
  พระผู้มีพระภาคพระองค์นั้นทรงรอบรู้ในทางเกษมจากโยคะ</p>
<p> ๑๐. ปุณณเถรคาถา<br>
  ภาษิตของพระปุณณเถระ<br>
  ทราบว่า ท่านพระปุณณเถระได้กล่าวคาถาไว้ดังนี้ว่า<br>
  [๗๐] ศีลเท่านั้นเป็นเลิศในโลกนี้<br>
  ส่วนผู้มีปัญญา เป็นผู้สูงสุดทั้งในหมู่มนุษย์และหมู่เทวดา<br>
  ชัยชนะจะมีได้ก็เพราะศีลและปัญญา<br>
  สัตตมวรรค จบ<br><br>เชิงอรรถ :<br>
  ๑ ทางแห่งความเป็นมุนี ได้แก่ โพธิปักขิยธรรม ๓๗ ประการ (ขุ.เถ.อ. ๑/๖๘/๒๓๙)<br>
  ๒ รู้ทุกอย่าง (ขุ.เถร.อ. ๑/๖๙/๒๔๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๒๘ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๘. อัฏฐมวรรค ๒. อาตุมเถรคาถา<br>
  รวมเรื่องพระเถระที่มีในวรรคนี้ คือ<br>
  <br>
   ๑. พระวัปปเถระ   ๒. พระวัชชีบุตรเถระ<br>
   ๓. พระปักขเถระ  ๔. พระวิมลโกณฑัญญเถระ<br>
   ๕. พระอุกเขปกตวัจฉเถระ  ๖. พระเมฆิยเถระ<br>
   ๗. พระเอกธรรมสวนิยเถระ  ๘. พระเอกุทานิยเถระ<br>
   ๙. พระฉันนเถระ ๑๐. พระปุณณเถระ<br>
  </p>
<p> ๘. อัฏฐมวรรค<br>
  หมวดที่ ๘<br>
  ๑. วัจฉปาลเถรคาถา<br>
  ภาษิตของพระวัจฉปาลเถระ<br>
  ทราบว่า ท่านพระวัจฉปาลเถระได้กล่าวคาถาไว้ดังนี้ว่า<br>
  [๗๑] พระโยคาวจรมีปกติเห็นเนื้อความทั้งสุขุมและละเอียดยิ่งนัก<br>
  มีปัญญาฉลาดเฉียบแหลม ประพฤติอ่อนน้อมถ่อมตนอยู่เสมอ<br>
  ปฏิบัติตามศีลของพระพุทธเจ้าเป็นอาจิณ<br>
  พึงบรรลุนิพพานได้โดยไม่ยาก</p>
<p> ๒. อาตุมเถรคาถา<br>
  ภาษิตของพระอาตุมเถระ<br>
  ทราบว่า ท่านพระอาตุมเถระได้กล่าวคาถาไว้ดังนี้ว่า<br>
  [๗๒] ลำไผ่อ่อน แตกแขนง มีใบกิ่งก้านสาขาแล้ว<br>
  เป็นสิ่งที่ยากที่จะเขยื้อนถอนได้ ฉันใด<br>
  อาตมาก็ฉันนั้นเหมือนกัน เมื่อโยมแม่นำภรรยามาให้<br>
  ขอโยมแม่ได้โปรดยินยอมอาตมาเถิด<br>
  เพราะว่า บัดนี้ อาตมาเป็นบรรพชิตแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๒๙ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๘. อัฏฐมวรรค ๕. สุสารทเถรคาถา<br>
  ๓. มาณวเถรคาถา<br>
  ภาษิตของพระมาณวเถระ<br>
  ทราบว่า ท่านพระมาณวเถระได้กล่าวคาถาไว้ดังนี้ว่า<br>
  [๗๓] เราได้พบเห็นคนแก่ คนเจ็บหนัก<br>
  และคนตายเมื่อถึงอายุขัย<br>
  หลังจากนั้นก็ละกามารมณ์อันเป็นที่น่าพึงใจเสียได้<br>
  จึงออกบวช</p>
<p> ๔. สุยามนเถรคาถา<br>
  ภาษิตของพระสุยามนเถระ<br>
  ทราบว่า ท่านพระสุยามนเถระได้กล่าวคาถาไว้ดังนี้ว่า<br>
  [๗๔] ความพอใจในกามคุณ ความคิดร้ายผู้อื่น<br>
  ความหดหู่ซึมเซา ความฟุ้งซ่านรำคาญใจ<br>
  ทั้งความลังเลสงสัยย่อมไม่มีแก่ภิกษุโดยประการทั้งปวงเลย</p>
<p> ๕. สุสารทเถรคาถา<br>
  ภาษิตของพระสุสารทเถระ<br>
  ทราบว่า ท่านพระสุสารทเถระได้กล่าวคาถาไว้ดังนี้ว่า<br>
  [๗๕] การได้พบเห็นเหล่าสัตบุรุษผู้อบรมตนดีแล้วเป็นการดี<br>
  เป็นเหตุให้ตัดความสงสัยเสียได้<br>
  ทำความรู้ให้เจริญงอกงาม<br>
  เหล่าสัตบุรุษย่อมทำคนแม้ที่เป็นพาลให้กลายเป็นบัณฑิตได้<br>
  ฉะนั้น การสมาคมกับเหล่าสัตบุรุษจึงเป็นการดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๓๐ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๘. อัฏฐมวรรค ๘. เมณฑสิรเถรคาถา<br>
  ๖. ปิยัญชหเถรคาถา<br>
  ภาษิตของพระปิยัญชหเถระ<br>
  ทราบว่า ท่านพระปิยัญชหเถระได้กล่าวคาถาไว้ดังนี้ว่า<br>
  [๗๖] เมื่อเหล่าสัตว์หยิ่งผยองด้วยมานะเป็นต้น<br>
  พึงประพฤตินอบน้อมถ่อมตน<br>
  เมื่อเหล่าสัตว์ลดหย่อนความเพียรพยายาม<br>
  พึงช่วยเขาให้ตั้งอยู่ในความเพียรพยายาม<br>
  เมื่อเหล่าสัตว์อยู่อย่างผู้ไม่ประพฤติพรหมจรรย์<br>
  ก็พึงประพฤติพรหมจรรย์เสียเอง<br>
  เมื่อเหล่าสัตว์ยินดีในกามคุณ ตนก็ไม่พึงยินดี</p>
<p> ๗. หัตถาโรหปุตตเถรคาถา<br>
  ภาษิตของพระหัตถาโรหบุตรเถระ<br>
  ทราบว่า ท่านพระหัตถาโรหบุตรเถระได้กล่าวคาถาไว้ดังนี้ว่า<br>
  [๗๗] แต่ก่อนจิตนี้ได้ท่องเที่ยวไปในอารมณ์ต่าง ๆ<br>
  ตามความปรารถนา ตามความต้องการ ตามความสบาย<br>
  วันนี้ เราจะข่มจิตนั่นโดยอุบายอันแยบยล<br>
  เหมือนควาญช้างปราบพยศช้างตกมัน</p>
<p> ๘. เมณฑสิรเถรคาถา<br>
  ภาษิตของพระเมณฑสิรเถระ<br>
  ทราบว่า ท่านพระเมณฑสิรเถระได้กล่าวคาถาไว้ดังนี้ว่า<br>
  [๗๘] เราเมื่อยังไม่ได้ญาณที่เป็นเครื่องหยุดสังสารวัฏ๑<br>
  ต้องท่องเที่ยวไปสู่สังสารวัฏนับชาติไม่ถ้วน<br>
  กองทุกข์ของเราผู้มีความเกิดเป็นทุกข์ ได้พลัดตกไปแล้ว<br><br>เชิงอรรถ :<br>
  ๑ การเวียนว่ายตายเกิด (ขุ.เถร.อ. ๑/๗๘/๒๖๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๓๑ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] รวมเรื่องพระเถระที่มีในวรรค<br>
  ๙. รักขิตเถรคาถา<br>
  ภาษิตของพระรักขิตเถระ<br>
  ทราบว่า ท่านพระรักขิตเถระได้กล่าวคาถาไว้ดังนี้ว่า<br>
  [๗๙] ราคะทั้งมวลเราก็ละได้แล้ว<br>
  โทสะทั้งมวลเราก็ถอนได้แล้ว<br>
  โมหะทั้งมวลของเราก็ไปปราศแล้ว<br>
  เราจึงเป็นผู้เย็นดับสนิทแล้ว</p>
<p> ๑๐. อุคคเถรคาถา<br>
  ภาษิตของพระอุคคเถระ<br>
  ทราบว่า ท่านพระอุคคเถระได้กล่าวคาถาไว้ดังนี้ว่า<br>
  [๘๐] กรรมที่เราได้ทำแล้ว<br>
  จะน้อยหรือมากก็ตาม<br>
  ทั้งมวลนั้นสิ้นสุดลงแล้ว<br>
  บัดนี้ ไม่มีการเกิดอีก<br>
  อัฏฐมวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระวัจฉปาลเถระ  ๒. พระอาตุมเถระ<br>
   ๓. พระมาณวเถระ  ๔. พระสุยามนเถระ<br>
   ๕. พระสุสารทเถระ  ๖. พระปิยัญชนเถระ<br>
   ๗. พระหัตถาโรหบุตรเถระ   ๘. พระเมณฑสิรเถระ<br>
   ๙. พระรักขิตเถระ ๑๐. พระอุคคเถระ<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๓๒ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๙. นวมวรรค ๓. สีหเถรคาถา<br>
  ๙. นวมวรรค<br>
  หมวดที่ ๙<br>
  ๑. สมิติคุตตเถรคาถา<br>
  ภาษิตของพระสมิติคุตตเถระ<br>
  ทราบว่า ท่านพระสมิติคุตตเถระได้กล่าวคาถาไว้ดังนี้ว่า<br>
  [๘๑] เราได้เสวยบาปกรรมที่เราทำเอาไว้<br>
  ในชาติอื่น ๆ ในปางก่อน ในอัตภาพนี้เอง<br>
  เรื่องบาปกรรมอื่นจะไม่มีอีกต่อไป</p>
<p> ๒. กัสสปเถรคาถา<br>
  ภาษิตของมารดากล่าวกับพระกัสสปเถระ<br>
  ทราบว่า โยมมารดาของท่านพระกัสสปเถระได้กล่าวคาถาไว้ดังนี้ว่า<br>
  [๘๒] ลูกเอ๋ย ในทิศใด ๆ อาหารหาง่าย<br>
  ไร้โรคและปราศจากภัย จงไปในทิศนั้น ๆ เถิด<br>
  ขอเจ้าอย่าได้ประสบความเศร้าโศกเลย</p>
<p> ๓. สีหเถรคาถา<br>
  ภาษิตของพระศาสดาที่ตรัสสอนพระสีหเถระ<br>
  ทราบว่า พระศาสดาทรงมีพุทธดำรัสสอนท่านพระสีหเถระอย่างนี้ว่า<br>
  [๘๓] สีหะ เธออย่าประมาทอยู่เลย<br>
  อย่าเกียจคร้านทั้งกลางวันและกลางคืน<br>
  จงบำเพ็ญกุศลธรรม<br>
  ละฉันทราคะในอัตภาพเสียให้ได้โดยพลันเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๓๓ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๙. นวมวรรค ๖. นาคิตเถรคาถา<br>
  ๔. นีตเถรคาถา<br>
  ภาษิตของพระศาสดาที่ตรัสสอนพระนีตเถระ<br>
  ทราบว่า พระศาสดาเมื่อจะประทานโอวาทแก่ท่านพระนีตเถระได้ตรัส<br>
  พระคาถาไว้ดังนี้ว่า<br>
  [๘๔] คนทรามปัญญา เอาแต่นอนทั้งคืน<br>
  ชอบมั่วสุมกับหมู่พวกทั้งวัน<br>
  เมื่อไรจึงจะสิ้นทุกข์ได้</p>
<p> ๕. สุนาคเถรคาถา<br>
  ภาษิตของพระสุนาคเถระ<br>
  ทราบว่า ท่านพระสุนาคเถระได้กล่าวคาถาไว้ดังนี้ว่า<br>
  [๘๕] ผู้ฉลาดในนิมิตแห่งจิต รู้รสแห่งวิเวก<br>
  เพ่งพินิจอยู่ ฉลาดในการบริหารกรรมฐาน มีสติตั้งมั่น<br>
  พึงบรรลุนิรามิสสุข๑ได้</p>
<p> ๖. นาคิตเถรคาถา<br>
  ภาษิตของพระนาคิตเถระ<br>
  ทราบว่า ท่านพระนาคิตเถระได้กล่าวคาถาไว้ดังนี้ว่า<br>
  [๘๖] ทางแห่งลัทธิอื่น ๆ นอกจากพระพุทธศาสนานี้<br>
  ไม่ใช่ทางดำเนินไปสู่นิพพาน เหมือนอริยมรรคนี้เลย<br>
  พระผู้มีพระภาคผู้เป็นพระบรมครู<br>
  ทรงสั่งสอนภิกษุสงฆ์ไว้เองโดยประการฉะนี้<br>
  ดุจทรงชี้ให้เห็นผลมะขามป้อมที่ฝ่าพระหัตถ์<br><br>เชิงอรรถ :<br>
  ๑ นิพพาน (ขุ.เถร.อ. ๑/๘๕/๒๘๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๓๔ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๙. นวมวรรค ๙. (ปฐม)เทวสภเถรคาถา<br>
  ๗. ปวิฏฐเถรคาถา<br>
  ภาษิตของพระปวิฏฐเถระ<br>
  ทราบว่า ท่านพระปวิฏฐเถระได้กล่าวคาถาไว้ดังนี้ว่า<br>
  [๘๗] ขันธ์ ๕ เราเห็นแล้วตามความเป็นจริง<br>
  ภพทั้งปวงเราทำลายได้แล้ว<br>
  การเวียนว่ายตายเกิดก็สิ้นไปแล้ว<br>
  บัดนี้ ไม่มีการเกิดอีก</p>
<p> ๘. อัชชุนเถรคาถา<br>
  ภาษิตของพระอัชชุนเถระ<br>
  ทราบว่า ท่านพระอัชชุนเถระได้กล่าวคาถาไว้ดังนี้ว่า<br>
  [๘๘] เราสามารถยกตนจากห้วงน้ำใหญ่คือสงสาร ขึ้นสู่บกคือนิพพาน<br>
  ได้ เหมือนคนที่ถูกพัดพาไปในห้วงน้ำใหญ่ช่วยขึ้นฝั่งได้<br>
  เราได้รู้แจ้งตลอดอริยสัจ ๔ แล้ว</p>
<p> ๙. (ปฐม)เทวสภเถรคาถา<br>
  ภาษิตของพระ(ปฐม)เทวสภเถระ<br>
  ทราบว่า ท่านพระ(ปฐม)เทวสภเถระได้กล่าวคาถาไว้ดังนี้ว่า<br>
  [๘๙] เราข้ามพ้นกามราคะดุจเปือกตม<br>
  และฉันทราคะดุจหล่มมาได้แล้ว<br>
  เราละทิฏฐิเสมือนบาดาลได้ขาดแล้ว<br>
  เราพ้นจากโอฆะและกิเลสเครื่องร้อยรัดทั้งหลายได้แล้ว<br>
  และมานะทั้งมวลเรากำจัดได้แล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๓๕ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๐. ทสมวรรค ๑. ปริปุณณกเถรคาถา<br>
  ๑๐. สามิทัตตเถรคาถา<br>
  ภาษิตของพระสามิทัตตเถระ<br>
  ทราบว่า ท่านพระสามิทัตตเถระได้กล่าวคาถาไว้ดังนี้ว่า<br>
  [๙๐] ขันธ์ ๕ เรากำหนดรู้แล้ว<br>
  ขันธ์เหล่านั้นดำรงอยู่อย่างถูกตัดรากถอนโคนแล้ว<br>
  การเวียนว่ายตายเกิดสิ้นไปแล้ว<br>
  บัดนี้ไม่มีการเกิดอีก<br>
  นวมวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระสมิติคุตตเถระ   ๒. พระกัสสปเถระ<br>
   ๓. พระสีหเถระ  ๔. พระนีตเถระ<br>
   ๕. พระสุนาคเถระ  ๖. พระนาคิตเถระ<br>
   ๗. พระปวิฏฐเถระ  ๘. พระอัชชุนเถระ<br>
   ๙. พระ(ปฐม)เทวสภเถระ ๑๐. พระสามิทัตตเถระ<br>
  </p>
<p> ๑๐. ทสมวรรค<br>
  หมวดที่ ๑๐<br>
  ๑. ปริปุณณกเถรคาถา<br>
  ภาษิตของพระปริปุณณเถระ<br>
  ทราบว่า ท่านพระปริปุณณกเถระได้กล่าวคาถาไว้ดังนี้ว่า<br>
  [๙๑] สุธาโภชน์๑มีรสนับร้อยที่เราบริโภคแล้ว<br>
  ยังไม่เทียบเท่านิพพานสุขที่เราได้บรรลุในวันนี้<br>
  เพราะนิพพานธรรมนั้นเป็นธรรมอันพระโคดมสัมมาสัมพุทธเจ้า<br>
  ผู้ทรงเห็นนิพพานอันอะไรกำหนดมิได้ทรงแสดงไว้แล้ว<br><br>เชิงอรรถ :<br>
  ๑ ข้าวที่สะอาดบริสุทธิ์ซึ่งเป็นอาหารของเทวดา (ขุ.เถร.อ. ๑/๙๑/๒๙๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๓๖ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๐. ทสมวรรค ๔. เมตตชิเถรคาถา<br>
  ๒. วิชยเถรคาถา<br>
  ภาษิตของพระวิชยเถระ<br>
  ทราบว่า ท่านพระวิชยเถระได้กล่าวคาถาไว้ดังนี้ว่า<br>
  [๙๒] ท่านผู้สิ้นอาสวะแล้ว ไม่ติดในอาหาร<br>
  มีสุญญตวิโมกข์๑ อนิมิตตวิโมกข์๒ และอัปปณิหิตวิโมกข์๓ ทั้ง ๓<br>
  เป็นอารมณ์ ไม่ทิ้งร่องรอยไว้ให้เป็นที่รู้ได้ เหมือนนกไม่ทิ้งร่องรอย<br>
  ไว้ในอากาศ</p>
<p> ๓. เอรกเถรคาถา<br>
  ภาษิตของพระเอรกเถระ<br>
  ทราบว่า ท่านพระเอรกเถระได้กล่าวซ้ำคาถาที่พระผู้มีพระภาคตรัสแล้วนั่นแล<br>
  ดังนี้ว่า<br>
  [๙๓] เอรกะ กามมีแต่ทุกข์ กามไม่มีสุขเลย<br>
  ผู้ที่ยินดีในกาม ชื่อว่าใฝ่ทุกข์<br>
  ผู้ที่ไม่ยินดีในกาม ชื่อว่าไม่ใฝ่ทุกข์</p>
<p> ๔. เมตตชิเถรคาถา<br>
  ภาษิตของพระเมตตชิเถระ<br>
  ทราบว่า ท่านพระเมตตชิเถระได้กล่าวคาถาไว้ดังนี้ว่า<br>
  [๙๔] ข้าพเจ้าขอนอบน้อมพระผู้มีพระภาคศากยบุตรผู้ทรงพระสิริ<br>
  พระองค์นั้น พระองค์ผู้ทรงบรรลุสัพพัญญุตญาณอันเลิศ<br>
  ทรงแสดงนวโลกุตตรธรรม๔อันเลิศนี้ไว้เป็นอย่างดี<br><br>เชิงอรรถ :<br>
  ๑ สุญญตวิโมกข์ ความหลุดพ้นด้วยความว่างเพราะไม่มีกิเลสมีราคะเป็นต้น<br>
  ๒ อนิมิตตวิโมกข์ ความหลุดพ้นเพราะไม่ถือนิมิตในสังขารเป็นต้น<br>
  ๓ อัปปณิหิตวิโมกข์ ความหลุดพ้นเพราะไม่มีนิมิตที่จะถือเอาด้วยอำนาจราคะเป็นต้น
  (ขุ.เถร.อ. ๑/๙๒/๓๐๐)<br>
  ๔ ธรรมเหนือโลก ๙ อย่าง (มรรค ๔ ผล ๔ นิพพาน ๑) (ขุ.เถร.อ. ๑/๙๔/๓๐๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๓๗ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๐. ทสมวรรค ๗. ติสสเถรคาถา<br>
  ๕. จักขุปาลเถรคาถา<br>
  ภาษิตของพระจักขุบาลเถระ<br>
  ทราบว่า ท่านพระจักขุบาลเถระได้กล่าวคาถาไว้ดังนี้ว่า<br>
  [๙๕] เรามีนัยน์ตาพิการ ตาบอด<br>
  เดินทางไกลทุรกันดาร<br>
  ถึงจะต้องนอนเกลือกกลิ้งอยู่บนพื้นดิน<br>
  ก็จะไม่ร่วมทางไปกับคนชั่วช้า</p>
<p> ๖. ขัณฑสุมนเถรคาถา<br>
  ภาษิตของพระขัณฑสุมนเถระ<br>
  ทราบว่า ท่านพระขัณฑสุมนเถระได้กล่าวคาถาไว้ดังนี้ว่า<br>
  [๙๖] เพราะบริจาคดอกไม้ดอกเดียวแท้ ๆ<br>
  เราจึงรับการบำเรออยู่ในแดนสวรรค์ถึง ๘๐๐ ล้านปี<br>
  ด้วยเศษกุศลธรรมแห่งการบริจาคนั้น<br>
  ได้บรรลุนิพพานแล้ว</p>
<p> ๗. ติสสเถรคาถา<br>
  ภาษิตของพระติสสเถระ<br>
  ทราบว่า ท่านพระติสสเถระได้กล่าวคาถาไว้ดังนี้ว่า<br>
  [๙๗] เราละทิ้งจานทองคำลวดลายวิจิตร<br>
  มีค่านับร้อยปละ๑มาใช้บาตรดินแทน<br>
  นี้เป็นการอภิเษกครั้งที่ ๒<br><br>เชิงอรรถ :<br>
  ๑ ๑ ปละ = ๔ ออนซ์ (A.P. Buddhadatta mahathera PALi-Engilsh Dictionary หน้า
  ๑๗๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๓๘ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๐. ทสมวรรค ๑๐. (ทุติย)เทวสภเถรคาถา<br>
  ๘. อภัยเถรคาถา<br>
  ภาษิตของพระอภัยเถระ<br>
  ทราบว่า ท่านพระอภัยเถระได้กล่าวคาถาไว้ดังนี้ว่า<br>
  [๙๘] เมื่อเห็นรูป มัวใส่ใจถึงอารมณ์อันเป็นที่รักอยู่<br>
  ย่อมหลงลืมสติได้ ผู้ที่มีจิตกำหนัดนัก ยังเสวยรูปารมณ์อยู่<br>
  รูปารมณ์นั้นย่อมผูกพันเขาไว้<br>
  และอาสวะทั้งหลายย่อมเจริญแก่เขาผู้เข้าถึงมูลแห่งภพ</p>
<p> ๙. อุตติยเถรคาถา<br>
  ภาษิตของพระอุตติยเถระ<br>
  ทราบว่า ท่านพระอุตติยเถระได้กล่าวคาถาไว้ดังนี้ว่า<br>
  [๙๙] เมื่อบุคคลฟังเสียงแล้ว มัวใส่ใจถึงอารมณ์อันเป็นที่รักอยู่<br>
  ย่อมหลงลืมสติได้<br>
  ผู้ที่มีจิตกำหนัดนักยังเสวยสัททารมณ์อยู่<br>
  สัททารมณ์นั้นย่อมผูกพันเขาไว้<br>
  และอาสวะทั้งหลายย่อมเจริญแก่เขาผู้เข้าถึงสังสารวัฏ</p>
<p> ๑๐. (ทุติย)เทวสภเถรคาถา<br>
  ภาษิตของพระ(ทุติย)เทวสภเถระ<br>
  ทราบว่า ท่านพระ(ทุติย)เทวสภเถระได้ล่าวคาถาไว้ดังนี้ว่า<br>
  [๑๐๐] ภิกษุผู้ถึงพร้อมด้วยความเพียรชอบ<br>
  มีสติปัฏฐานเป็นอารมณ์๑<br>
  ทั้งประดับประดาด้วยดอกไม้คือวิมุตติ<br>
  ไม่ช้าเลย จะเป็นผู้หมดอาสวะ ปรินิพพาน<br>
  ทสมวรรค จบ<br><br>เชิงอรรถ :<br>
  ๑ จิตตั้งมั่นอยู่ในที่ตั้งของสติ ๔ อย่าง คือ (กาย เวทนา จิต ธรรม) (ขุ.เถร.อ.
  ๑/๑๐๐/๓๑๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๓๙ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๑. เอกาทสวรรค ๒. เสตุจฉเถรคาถา<br>
  รวมเรื่องพระเถระที่มีในวรรคนี้ คือ<br>
  <br>
   ๑. พระปริปุณณกเถระ   ๒. พระวิชยเถระ<br>
   ๓. พระเอรกเถระ  ๔. พระเมตตชิเถระ<br>
   ๕. พระจักขุปาลเถระ  ๖. พระขัณฑสุมนเถระ<br>
   ๗. พระติสสเถระ  ๘. พระอภัยเถระ<br>
   ๙. พระอุตติยเถระ ๑๐. พระ(ทุติย)เทวสภเถระ<br>
  </p>
<p> เอกาทสมวรรค<br>
  หมวดที่ ๑๑<br>
  ๑. เพลัฏฐกานิเถรคาถา<br>
  ภาษิตของพระเพลัฏฐกานิเถระ<br>
  ทราบว่า ท่านพระเพลัฏฐกานิเถระได้กล่าวคาถาไว้ดังนี้ว่า<br>
  [๑๐๑] เธอละเพศคฤหัสถ์มาบวชแล้ว ยังไม่ทันเสร็จกิจเลย<br>
  ก็มีปากกล้าเหมือนไถ เห็นแก่ปากแก่ท้อง ทั้งเกียจคร้าน<br>
  ซึมเซา เหมือนสุกรอ้วนที่เขาขุนด้วยเศษอาหาร<br>
  ย่อมเข้าถึงการเกิดบ่อย ๆ</p>
<p> ๒. เสตุจฉเถรคาถา<br>
  ภาษิตของพระเสตุจฉเถระ<br>
  ทราบว่า ท่านพระเสตุจฉเถระได้กล่าวคาถาไว้ดังนี้ว่า<br>
  [๑๐๒] ชนทั้งหลายที่ยังถูกมานะหลอกลวง<br>
  เศร้าหมองในสังขารทั้งหลาย<br>
  ถูกลาภและความเสื่อมลาภครอบงำได้<br>
  ย่อมบรรลุสมาธิไม่ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๔๐ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๑. เอกาทสวรรค ๖. สุเหมันตเถรคาถา<br>
  ๓. พันธุรเถรถาคา<br>
  ภาษิตของพระพันธุรเถระ<br>
  ทราบว่า ท่านพระพันธุรเถระได้กล่าวคาถาไว้ดังนี้ว่า<br>
  [๑๐๓] ลาภคืออามิสนั่นเราไม่ต้องการ<br>
  เรามีความสุขพอแล้ว อิ่มเอิบด้วยรสพระธรรม<br>
  ครั้นได้ดื่มรสอันล้ำเลิศแล้ว<br>
  ก็จะไม่ขอทำความใกล้ชิดกับรสอย่างอื่นที่เป็นพิษ</p>
<p> ๔. ขิตกเถรคาถา<br>
  ภาษิตของพระขิตกเถระ<br>
  ทราบว่า ท่านพระขิตกเถระได้กล่าวคาถาไว้ดังนี้ว่า<br>
  [๑๐๔] กายของเราที่ได้สัมผัสกับสุขอันมีปีติมาก<br>
  เป็นกายเบาหนอ ย่อมลอยไปได้เหมือนปุยนุ่นที่ปลิวไปตามลม</p>
<p> ๕. มลิตวัมภเถรคาถา<br>
  ภาษิตของพระมลิตวัมภเถระ<br>
  ทราบว่า ท่านพระมลิตวัมภเถระได้กล่าวคาถาไว้ดังนี้ว่า<br>
  [๑๐๕] เราเกิดกระสันขึ้นในที่ใด จะไม่อยู่ในที่นั้น<br>
  ถึงจะยินดีอย่างนั้น ก็พึงหลีกไปเสีย<br>
  ส่วนผู้มีปัญญาไม่พึงอยู่ประจำสถานที่ที่ไม่ประกอบด้วยประโยชน์เลย</p>
<p> ๖. สุเหมันตเถรคาถา<br>
  ภาษิตของพระสุเหมันตเถระ<br>
  ทราบว่า ท่านพระสุเหมันตเถระได้กล่าวคาถาไว้ดังนี้ว่า<br>
  [๑๐๖] เนื้อความที่มีความหมายตั้งร้อย มีลักษณะถึงร้อย<br>
  คนโง่เห็นได้ลักษณะเดียวเท่านั้น ส่วนคนฉลาดเห็นได้ทั้งร้อยอย่าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๔๑ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๑. เอกาทสวรรค ๙. สังฆรักขิตเถรคาถา<br>
  ๗. ธัมมสังวรเถรคาถา<br>
  ภาษิตของพระธรรมสังวรเถระ<br>
  ทราบว่า ท่านพระธัมมสังวรเถระได้กล่าวคาถาไว้ดังนี้ว่า<br>
  [๑๐๗] เราใช้ปัญญาพิจารณาแล้ว<br>
  จึงออกจากเรือนบวช บรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว</p>
<p> ๘. ธัมมสฏปิตุเถรคาถา<br>
  ภาษิตของพระธรรมสฏปิตุเถระ<br>
  ทราบว่า ท่านพระธัมมสฏปิตุเถระได้กล่าวคาถาไว้ดังนี้ว่า<br>
  [๑๐๘] เรานั้นอายุได้ ๑๒๐ ปี<br>
  จึงได้ออกบวชเป็นบรรพชิต บรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว</p>
<p> ๙. สังฆรักขิตเถรคาถา<br>
  ภาษิตของพระสังฆรักขิตเถระ<br>
  ทราบว่า ท่านพระสังฆรักขิตเถระได้กล่าวคาถาไว้ดังนี้ว่า<br>
  [๑๐๙] ภิกษุผู้อยู่ในที่สงัดรูปนี้เห็นจะไม่คำนึงถึง<br>
  คำสอนของพระผู้มีพระภาค<br>
  ผู้ทรงอนุเคราะห์สัตว์โลกด้วยประโยชน์สูงสุดเป็นแน่<br>
  เพราะเหตุนั้นแล จึงไม่สำรวมอินทรีย์อยู่<br>
  เหมือนแม่เนื้อลูกอ่อนในป่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๔๒ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๒. ทวาททสมวรรค ๑. เชนตเถรคาถา<br>
  ๑๐. อุสภเถรคาถา<br>
  ภาษิตของพระอุสภเถระ<br>
  ทราบว่า ท่านพระอุสภเถระได้กล่าวคาถาไว้ดังนี้ว่า<br>
  [๑๑๐] พฤกษชาติทั้งหลายบนยอดเขาที่ฝนตกรดใหม่ ๆ<br>
  งอกงามเต็มที่แล้ว ย่อมให้เกิดภาวะที่จิตควรแก่ภาวนาเพิ่มขึ้นแก่<br>
  เราผู้ชื่อว่าอุสภะ ซึ่งยังต้องการความสงัด เห็นความสำคัญในป่า<br>
  เอกาทสมวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระเพลัฏฐกานิเถระ   ๒. พระเสตุจฉเถระ<br>
   ๓. พระพันธุรเถระ  ๔. พระขิตกเถระ<br>
   ๕. พระมลิตวัมภเถระ  ๖. พระสุเหมันตเถระ<br>
   ๗. พระธรรมสังวรเถระ  ๘. พระธรรมสฏปิตุเถระ<br>
   ๙. พระสังฆรักขิตเถระ ๑๐. พระอุสภเถระ<br>
  </p>
<p> ๑๒. ทวาทสมวรรค<br>
  หมวดที่ ๑๒<br>
  ๑. เชนตเถรคาถา<br>
  ภาษิตของพระเชนตเถระ<br>
  ทราบว่า ท่านพระเชนตเถระได้กล่าวคาถาไว้ดังนี้ว่า<br>
  [๑๑๑] การบวชเป็นของยากแท้<br>
  เรือนมีการอยู่ครองได้ยาก<br>
  ธรรมก็ลึกซึ้ง โภคะทั้งหลายก็หาได้ยาก<br>
  การเป็นอยู่ของพวกเราตามมีตามได้ก็ฝืดเคือง<br>
  ดังนั้น จึงควรที่จะคิดถึงความไม่แน่นอนอยู่เสมอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๔๓ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๒. ทวาททสมวรรค ๔. อธิมุตตเถรคาถา<br>
  ๒. วัจฉโคตตเถรคาถา<br>
  ภาษิตของพระวัจฉโคตตเถระ<br>
  ทราบว่า พระวัจฉโคตตเถระได้กล่าวคาถาไว้ดังนี้ว่า<br>
  [๑๑๒] เราซึ่งได้วิชชา ๓ มักเพ่งถึงนิพพานอันเป็นธรรมประณีต<br>
  ฉลาดในอุบายสำหรับสงบใจ<br>
  ได้บรรลุประโยชน์ตน<br>
  ได้ทำตามคำสั่งสอนของพระพุทธเจ้าแล้ว</p>
<p> ๓. วนวัจฉเถรคาถา<br>
  ภาษิตของพระวนวัจฉเถระ<br>
  ทราบว่า ท่านพระวนวัจฉเถระได้กล่าวคาถาไว้ดังนี้ว่า<br>
  [๑๑๓] ภูเขาหินอันกว้างใหญ่ไพศาล<br>
  มีน้ำไหลใสสะอาด<br>
  มีฝูงค่างและฝูงเนื้อฟานคลาคล่ำ<br>
  ดารดาษไปด้วยน้ำและสาหร่ายเหล่านั้น<br>
  ย่อมทำให้เรารื่นรมย์ใจยิ่งนัก</p>
<p> ๔. อธิมุตตเถรคาถา<br>
  ภาษิตของพระอธิมุตตเถระ<br>
  ทราบว่า ท่านพระอธิมุตตเถระได้กล่าวคาถาไว้ดังนี้ว่า<br>
  [๑๑๔] ภิกษุผู้ขวนขวายในการบำรุงร่างกาย<br>
  ยังติดสุขอยู่ทางร่างกาย<br>
  เมื่อสิ้นชีวิตโดยพลัน<br>
  จะมีความเป็นสมณะที่ดีได้ที่ไหน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๔๔ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๒. ทวาททสมวรรค ๗. ยสเถรคาถา<br>
  ๕. มหานามเถรคาถา<br>
  ภาษิตของพระมหานามเถระ<br>
  ทราบว่า ท่านพระมหานามเถระได้กล่าวคาถาไว้ดังนี้ว่า<br>
  [๑๑๕] (มหานาม)ท่านนี้กำลังจะเสื่อมประโยชน์เพราะภูเขาเนสาทกะ<br>
  อันมากไปด้วยหมู่ต้นโมกมันและต้นอ้อยช้าง<br>
  เป็นขุนเขาที่สมบูรณ์ด้วยร่มเงาและน้ำ<br>
  ปกคลุมไปด้วยพุ่มไม้และเถาวัลย์นานาพันธุ์</p>
<p> ๖. ปาราปริยเถรคาถา<br>
  ภาษิตของพระปาราปริยเถระ<br>
  ทราบว่า ท่านพระปาราปริยเถระได้กล่าวคาถาไว้ดังนี้ว่า<br>
  [๑๑๖] เราละผัสสายตนะ ๖ ได้แล้ว<br>
  คุ้มครองสำรวมระวังทวาร ๖ ด้วยดี<br>
  กำจัดสรรพกิเลสอันเป็นมูลรากแห่งวัฏฏทุกข์ได้หมดแล้ว<br>
  จึงหมดสิ้นอาสวะ</p>
<p> ๗. ยสเถรคาถา<br>
  ภาษิตของพระยสเถระ<br>
  ทราบว่า ท่านพระยสเถระได้กล่าวคาถาไว้ดังนี้ว่า<br>
  [๑๑๗] เราลูบไล้ดีแล้ว นุ่งห่มดีแล้ว<br>
  ประดับด้วยเครื่องอาภรณ์ทุกชนิด<br>
  บรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๔๕ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๒. ทวาททสมวรรค ๑๐. อิสิทัตตเถรคาถา<br>
  ๘. กิมพิลเถรคาถา<br>
  ภาษิตของพระกิมพิลเถระ<br>
  ทราบว่า ท่านพระกิมพิลเถระได้กล่าวคาถาไว้ดังนี้ว่า<br>
  [๑๑๘] วัยย่อมร่วงโรยไปเร็วนัก<br>
  รูปที่เป็นอยู่อย่างนั้นย่อมปรากฏแก่เรา เหมือนกับสิ่งอื่น ๆ<br>
  เราระลึกถึงร่างกายของเราผู้อยู่ไม่ปราศจากสติ<br>
  เหมือนกับร่างกายของผู้อื่น</p>
<p> ๙. วัชชีปุตตเถรคาถา<br>
  ภาษิตของพระวัชชีบุตรเถระ<br>
  ทราบว่า ท่านพระวัชชีบุตรเถระได้กล่าวคาถาไว้ดังนี้ว่า<br>
  [๑๑๙] ท่านพระอานนท์โคตมโคตร ท่านจงเข้าไปยังสุมทุมพุ่มไม้<br>
  กำหนดนิพพานไว้ในใจ เพ่งฌานไปเถิด และอย่าประมาท<br>
  เสียงวิพากษ์วิจารณ์ของคนจะช่วยอะไรท่านได้</p>
<p> ๑๐. อิสิทัตตเถรคาถา<br>
  ภาษิตของพระอิสิทัตตเถระ<br>
  ทราบว่า ท่านพระอิสิทัตตเถระได้กล่าวคาถาไว้ดังนี้ว่า<br>
  [๑๒๐] ขันธ์ ๕ เรากำหนดรู้แล้ว<br>
  ขันธ์เหล่านั้นดำรงอยู่อย่างถูกตัดรากถอนโคนแล้ว<br>
  ความสิ้นทุกข์เราได้บรรลุแล้ว<br>
  เราได้ถึงความสิ้นอาสวะแล้ว<br>
  ทวาทสมวรรค จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๔๖ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑๒. ทวาททสมวรรค รวมเรื่องพระเถระที่มีในวรรค<br>
  รวมเรื่องพระเถระที่มีในวรรคนี้ คือ<br>
  <br>
   ๑. พระเชนตเถระ   ๒. พระวัจฉโคตตเถระ<br>
   ๓. พระวนวัจฉเถระ  ๔. พระอธิมุตตเถระ<br>
   ๕. พระมหานามเถระ  ๖. พระปาราปริยเถระ<br>
   ๗. พระยสเถระ  ๘. พระกิมพิลเถระ<br>
   ๙. พระวัชชีบุตรเถระ ๑๐. พระอิสิทัตตเถระ<br>
  <br>
  เอกกนิบาต จบ</p>
<p> รวมหัวข้อที่มีในเอกกนิบาต<br>
  ในเอกกนิบาตนี้แหละ ท่านผู้หวังประโยชน์ส่วนใหญ่<br>
  รวบรวมพระเถระผู้ทำกิจที่ควรทำสำเร็จแล้ว หาอาสวะมิได้<br>
  ได้ ๑๒๐ รูป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๔๗ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๑. ปฐมวรรค ๒. ปิณโฑลภารทวาชเถรคาถา<br>
  ๒. ทุกนิบาต<br>
  ๑. ปฐมวรรค<br>
  หมวดที่ ๑<br>
  ๑. อุตตรเถรคาถา<br>
  ภาษิตของพระอุตตรเถระ<br>
  ทราบว่า ท่านพระอุตตรเถระได้กล่าว ๒ คาถาไว้ดังนี้ว่า<br>
  [๑๒๑] ภพที่เที่ยงสักภพก็ไม่มี หรือแม้สังขารที่เที่ยงก็ไม่มี<br>
  ขันธ์เหล่านั้นย่อมเวียนเกิดและเวียนดับไป<br>
  [๑๒๒] เรารู้โทษอย่างนี้แล้ว จึงไม่มีความต้องการภพ<br>
  สลัดออกจากกามทุกอย่าง ได้ถึงความสิ้นอาสวะแล้ว</p>
<p> ๒. ปิณโฑลภารทวาชเถรคาถา<br>
  ภาษิตของพระปิณโฑลภารทวาชเถระ<br>
  ทราบว่า ท่านพระปิณโฑลภารทวาชเถระได้กล่าว ๒ คาถาไว้ดังนี้ว่า<br>
  [๑๒๓] ชีวิตของเรานี้ หาเป็นไปโดยไม่สมควรไม่<br>
  อาหารทำใจให้สงบไม่ได้<br>
  แต่เราเห็นว่าร่างกายดำรงอยู่ได้เพราะอาหาร<br>
  จึงได้เที่ยวแสวงหาอาหารโดยทางที่ชอบ<br>
  [๑๒๔] ด้วยว่า นักปราชญ์มีพระพุทธเจ้าเป็นต้น<br>
  ได้กล่าวการไหว้ และการบูชาในตระกูลทั้งหลายว่า<br>
  เป็นเปือกตม เป็นลูกศรอันละเอียดซึ่งถอนขึ้นได้ยาก<br>
  เป็นสักการะที่คนชั่วละได้ยาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๔๘ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต]๑. ปฐมวรรค ๕. อชินเถรคาถา<br>
  ๓. วัลลิยเถรคาถา<br>
  ภาษิตของพระวัลลิยเถระ<br>
  (พระวัลลิยเถระเมื่อจะพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  [๑๒๕] ลิงเข้าไปในกระท่อมมี ๕ ประตู<br>
  พยายามเวียนเข้าออกทางประตูเนือง ๆ<br>
  [๑๒๖] จงหยุดนิ่ง อย่าวิ่งไปนะเจ้าลิง<br>
  เพราะเจ้าอาศัยเรือนคืออัตภาพไม่ได้ เหมือนดังกาลก่อน<br>
  เจ้าถูกเราข่มไว้ด้วยปัญญาแล้ว จักไปไกลไม่ได้เลย</p>
<p> ๔. คังคาตีริยเถรคาถา<br>
  ภาษิตของพระคังคาตีริยเถระ<br>
  (พระคังคาตีริยเถระเมื่อจะพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  [๑๒๗] เราสร้างกระท่อมด้วยใบตาล ๓ ใบ อยู่ที่ริมฝั่งแม่น้ำคงคา<br>
  บาตรของเราเหมือนหม้อสำหรับตักน้ำนมรดศพ<br>
  และจีวรของเราเป็นผ้าบังสุกุล<br>
  [๑๒๘] ในระหว่าง ๒ พรรษา เราพูดเพียงคำเดียว<br>
  ระหว่างพรรษาที่ ๓ เราทำลายกองความมืดได้แล้ว๑</p>
<p> ๕. อชินเถรคาถา<br>
  ภาษิตของพระอชินเถระ<br>
  (พระอชินเถระเมื่อจะให้ภิกษุทั้งหลายสังเวช จึงได้กล่าว ๒ คาถาไว้ดังนี้ว่า)<br>
  [๑๒๙] ถึงแม้ว่าบุคคลจะมีวิชชา ๓ ละมัจจุราชได้ ไม่มีอาสวะ<br>
  คนพาลทั้งหลายที่ไม่มีความรู้ย่อมดูหมิ่นบุคคลนั้นว่า<br>
  เป็นผู้ไม่มีชื่อเสียง<br><br>เชิงอรรถ :<br>
  ๑ ทำลายอวิชชาได้ด้วยอริยมรรค (ขุ.เถ.อ. ๑/๑๒๘/๓๘๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๔๙ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๑. ปฐมวรรค ๘. สุราธเถรคาถา<br>
  [๑๓๐] ส่วนบุคคลใดในโลกนี้เป็นผู้มักได้ข้าวและน้ำ<br>
  ถึงแม้ว่าบุคคลนั้นจะเป็นคนชั่วช้าเลวทราม<br>
  ก็เป็นที่สักการะนับถือของพวกเขา</p>
<p> ๖. เมฬชินเถรคาถา<br>
  ภาษิตของพระเมฬชินเถระ<br>
  (พระเมฬชินเถระเมื่อจะบันลือสีหนาท จึงได้กล่าว ๒ คาถาไว้ดังนี้ว่า)<br>
  [๑๓๑] เมื่อใด เราได้ฟังธรรมของพระศาสดาผู้ทรงแสดงอยู่<br>
  เมื่อนั้น เรารู้ธรรมทั้งปวง<br>
  จึงไม่รู้สึกสงสัยในพระศาสดาที่ใคร ๆ ชนะไม่ได้<br>
  [๑๓๒] ซึ่งเป็นผู้นำหมู่ แกล้วกล้าเป็นอันมาก<br>
  ประเสริฐเลิศกว่าสารถีทั้งหลาย<br>
  เราไม่มีความสงสัยในมรรคหรือข้อปฏิบัติ</p>
<p> ๗. ราธเถรคาถา<br>
  ภาษิตของพระราธเถระ<br>
  (พระราธเถระเมื่อจะชมเชยภาวนา จึงได้กล่าว ๒ คาถาไว้ดังนี้ว่า)<br>
  [๑๓๓] เรือนที่มุงไม่ดี ฝนย่อมรั่วรดได้ ฉันใด<br>
  จิตที่ไม่ได้อบรม ราคะย่อมรั่วรดได้ ฉันนั้น<br>
  [๑๓๔] เรือนที่มุงดีแล้ว ฝนย่อมรั่วรดไม่ได้ ฉันใด<br>
  จิตที่อบรมดีแล้ว ราคะก็รั่วรดไม่ได้ ฉันนั้น</p>
<p> ๘. สุราธเถรคาถา<br>
  ภาษิตของพระสุราธเถระ<br>
  (พระสุราธเถระเมื่อจะพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๕๐ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๑. ปฐมวรรค ๑๐. วสภเถรคาถา<br>
  [๑๓๕] ด้วยว่าชาติของเราสิ้นไปแล้ว<br>
  คำสั่งสอนของพระชินเจ้าเราอยู่จบแล้ว<br>
  ทิฏฐิและอวิชชาคือข่ายเราละได้แล้ว<br>
  ตัณหานำไปสู่ภพเราก็ถอนได้แล้ว<br>
  [๑๓๖] เราออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นเราได้บรรลุแล้ว<br>
  ความสิ้นไปแห่งสังโยชน์ทั้งปวงเราก็ได้บรรลุแล้ว</p>
<p> ๙. โคตมเถรคาถา<br>
  ภาษิตของพระโคตมเถระ<br>
  (พระโคตมเถระเมื่อจะพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  [๑๓๗] มุนีทั้งหลายผู้ไม่พัวพันในเหล่าสตรีทั้งหลายย่อมนอนเป็นสุข<br>
  เหล่าสตรีที่หาสัจจะได้ยากแสนยาก<br>
  บุรุษต้องคอยระแวดระวังตลอดกาลทุกเมื่อ<br>
  [๑๓๘] กาม เราได้ประพฤติเพื่อฆ่าเจ้าได้แล้ว<br>
  บัดนี้ เราจึงไม่เป็นหนี้เจ้า<br>
  เดี๋ยวนี้เราบรรลุนิพพานที่บุคคลไปแล้วไม่เศร้าโศก</p>
<p> ๑๐. วสภเถรคาถา<br>
  ภาษิตของพระวสภเถระ<br>
  (พระวสภเถระเมื่อจะติเตียนความปรารถนาเลวทราม จึงได้กล่าว ๒ คาถาไว้<br>
  ดังนี้ว่า)<br>
  [๑๓๙] บุคคลผู้ลวงโลกย่อมฆ่าตนก่อน ภายหลังจึงฆ่าผู้อื่น<br>
  บุคคลผู้ลวงโลกนั้นย่อมฆ่าตนได้ง่าย<br>
  เหมือนนายพรานนกหาอุบายฆ่านกด้วยนกต่อ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๕๑ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๒. ทุติยวรรค ๑. มหาจุนทเถรคาถา<br>
  [๑๔๐] ท่านสุชัมบดี บุคคลผู้มีวรรณะภายนอก๑ไม่ชื่อว่าเป็นพราหมณ์<br>
  เพราะพราหมณ์ต้องมีวรรณะภายใน<br>
  ผู้ใดมีกรรมชั่ว ผู้นั้นแลเป็นคนชั้นต่ำ <br>
  ปฐมวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระอุตตรเถระ   ๒. พระปิณโฑลภารทวาชเถระ<br>
   ๓. พระวัลลิยเถระ  ๔. พระคังคาตีริยเถระ<br>
   ๕. พระอชินเถระ  ๖. พระเมฬชินเถระ<br>
   ๗. พระราธเถระ  ๘. พระสุราธเถระ<br>
   ๙. พระโคตมเถระ ๑๐. พระวสภเถระ ล้วนมีฤทธิ์มาก<br>
  </p>
<p> ๒. ทุติยวรรค<br>
  หมวดที่ ๒<br>
  ๑. มหาจุนทเถรคาถา<br>
  ภาษิตของพระมหาจุนทเถระ<br>
  (พระมหาจุนทเถระเมื่อจะสรรเสริญอุปนิสัยที่หนักแน่นและการอยู่อย่างสงัด<br>
  จึงได้กล่าว ๒ คาถาไว้ดังนี้ว่า)<br>
  [๑๔๑] การฟังด้วยดีเป็นเหตุให้การศึกษาเจริญ<br>
  การศึกษาเป็นเหตุให้ปัญญาเจริญ<br>
  บุคคลรู้ประโยชน์ได้ก็เพราะปัญญา<br>
  ประโยชน์ที่บุคคลรู้แล้วนำความสุขมาให้<br><br>เชิงอรรถ :<br>
  ๑ วรรณะ คือ คุณสมบัติมีศีลเป็นต้น (ขุ.เถร.อ. ๑/๑๔๐/๔๐๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๕๒ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๒. ทุติยวรรค ๓. เหรัญญิกานิเถรคาถา<br>
  [๑๔๒] ภิกษุพึงใช้เสนาสนะที่สงัด<br>
  พึงประพฤติธรรมที่เป็นเหตุให้หลุดพ้นจากสังโยชน์<br>
  ถ้ายังไม่ประสบความยินดีในเสนาสนะที่สงัดและโมกขธรรมนั้น<br>
  ก็ควรเป็นผู้มีสติรักษาตนอยู่ในหมู่</p>
<p> ๒. โชติทาสเถรคาถา<br>
  ภาษิตของพระโชติทาสเถระ<br>
  (พระโชติทาสเถระเมื่อจะสอนพวกญาติผู้ถือความบริสุทธิ์ภายนอกในลัทธิต่าง ๆ<br>
  จึงได้กล่าว ๒ คาถาไว้ดังนี้ว่า)<br>
  [๑๔๓] ชนเหล่าใดเหล่าหนึ่งผู้มีความพยายามร้ายกาจ<br>
  เบียดเบียนมนุษย์ทั้งหลายด้วยการกระทำที่เจือไปด้วยความผลุน<br>
  ผลันก็ดี ด้วยการทำที่มีความประสงค์ต่าง ๆ กันก็ดี<br>
  แม้ชนเหล่านั้นก็ย่อมเกลี่ยตนลงในเหตุนั้นเหมือนกัน<br>
  เพราะกรรมย่อมไม่สูญหาย<br>
  [๑๔๔] คนทำกรรมใดไว้ ดีหรือชั่วก็ตาม<br>
  เขาย่อมเป็นผู้รับผลของกรรมนั้นที่ตนทำไว้โดยแท้</p>
<p> ๓. เหรัญญิกานิเถรคาถา<br>
  ภาษิตของพระเหรัญญิกานิเถระ<br>
  (พระเหรัญญิกานิเถระเมื่อจะตักเตือนน้องชาย จึงได้กล่าว ๒ คาถาไว้ดังนี้ว่า)<br>
  [๑๔๕] วันคืนผ่านพ้นไป ชีวิตย่อมดับไป<br>
  อายุของสัตว์ทั้งหลายย่อมสิ้นไป<br>
  เหมือนน้ำในแม้น้ำน้อยสิ้นไป<br>
  [๑๔๖] เมื่อเป็นเช่นนั้น คนพาลถึงทำบาปกรรมอยู่ก็ไม่รู้สึกตัว<br>
  ภายหลัง เขาได้รับทุกข์แสนสาหัส<br>
  เพราะบาปกรรมนั้นมีผลเลวทราม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๕๓ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๒. ทุติยวรรค ๖. มหากาลเถรคาถา<br>
  ๔. โสมมิตตเถรคาถา<br>
  ภาษิตของพระโสมมิตตเถระ<br>
  (พระโสมมิตตเถระเมื่อจะคุกคามพระวิมลเถระด้วยโอวาท จึงได้กล่าว ๒ คาถา<br>
  ไว้ดังนี้ว่า)<br>
  [๑๔๗] บุคคลเกาะท่อนไม้เล็ก ๆ ย่อมจมลงในมหาสมุทร ฉันใด<br>
  บุคคลแม้มีความเป็นอยู่ดี อาศัยคนเกียจคร้าน<br>
  ก็จมลงในสังสารวัฏได้ ฉันนั้น<br>
  เพราะฉะนั้น บุคคลพึงเว้นคนเกียจคร้านมีความเพียรย่อหย่อนเสีย<br>
  [๑๔๘] บุคคลพึงอยู่ร่วมกับเหล่าบัณฑิตผู้สงัด เป็นอริยะ<br>
  ผู้มีใจเด็ดเดี่ยว เข้าฌานอยู่ ปรารภความเพียรเป็นนิตย์</p>
<p> ๕. สัพพมิตตเถรคาถา<br>
  ภาษิตของพระสัพพมิตตเถระ<br>
  (พระสัพพมิตตเถระได้กล่าว ๒ คาถาไว้ดังนี้ว่า)<br>
  [๑๔๙] คนเกี่ยวข้องกับคน คนยินดีกับคน<br>
  คนถูกคนเบียดเบียน และคนเบียดเบียนคน<br>
  [๑๕๐] จะต้องการอะไรด้วยคนสำหรับเขา หรือสิ่งที่คนให้เกิด<br>
  จงละคนที่เบียดเบียนคนเป็นอันมากไปเสีย</p>
<p> ๖. มหากาลเถรคาถา<br>
  ภาษิตของพระมหากาลเถระ<br>
  (พระมหากาลเถระเมื่อจะกล่าวสอนตน จึงได้กล่าว ๒ คาถาไว้ดังนี้ว่า)<br>
  [๑๕๑] นางกาฬีมีร่างกายใหญ่ ดำเหมือนกา หักขาซ้าย ขาขวา<br>
  แขนซ้าย แขนขวา และทุบศีรษะซากศพ<br>
  ดังทุบหม้อนมเปรี้ยว นั่งจัดให้เรียบร้อยอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๕๔ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๒. ทุติยวรรค ๘. กิมพิลเถรคาถา<br>
  [๑๕๒] ผู้ใด ไม่รู้แจ้ง ย่อมก่ออุปธิกิเลส<br>
  ผู้นั้นเป็นคนเขลา ย่อมประสบทุกข์อยู่ร่ำไป<br>
  เพราะฉะนั้น ผู้รู้แจ้ง ไม่ควรก่ออุปธิกิเลส<br>
  เราอย่าถูกทุบศีรษะนอนอยู่อย่างนี้อีกต่อไป</p>
<p> ๗. ติสสเถรคาถา<br>
  ภาษิตของพระติสสเถระ<br>
  (พระติสสเถระเมื่อจะประกาศโทษในลาภสักการะและความที่ตนไม่ติดข้องอยู่<br>
  ในลาภสักการะนั้น จึงได้กล่าว ๒ คาถาไว้ดังนี้ว่า)<br>
  [๑๕๓] ภิกษุโล้นครองผ้าสังฆาฏิ มักได้ ข้าว น้ำ ผ้า และที่นอน<br>
  ชื่อว่าได้ข้าศึกไว้มาก<br>
  [๑๕๔] ภิกษุรู้โทษในลาภสักการะว่า เป็นภัยใหญ่อย่างนี้แล้ว<br>
  ควรเป็นผู้มีลาภน้อย มีจิตไม่ชุ่มด้วยตัณหา มีสติ เว้นขาด</p>
<p> ๘. กิมพิลเถรคาถา<br>
  ภาษิตของพระกิมพิลเถระ<br>
  (ท่านพระกิมพิลเถระเมื่อจะแสดงความอยู่ร่วมกันด้วยความสามัคคี จึงได้<br>
  กล่าว ๒ คาถาไว้ดังนี้ว่า)<br>
  [๑๕๕] พระศากยบุตรทั้งหลายซึ่งเป็นสหายกันในปาจีนวังสทายวัน<br>
  พากันละทิ้งโภคะไม่น้อย มายินดีในการเที่ยวแสวงหาบิณฑบาต<br>
  [๑๕๖] ปรารภความเพียร มีใจเด็ดเดี่ยว<br>
  บากบั่นมุ่งมั่นเป็นนิตย์<br>
  ละความยินดีที่เป็นโลกิยะ<br>
  มายินดีอยู่ด้วยความยินดีในธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๕๕ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต]๒. ทุติยวรรค ๑๐. สิริมเถรคาถา<br>
  ๙. นันทเถรคาถา<br>
  ภาษิตของพระนันทเถระ<br>
  (พระนันทเถระเกิดความโสมนัส จึงได้กล่าว ๒ คาถาไว้ดังนี้ว่า)<br>
  [๑๕๗] เรามัวประกอบการประดับตกแต่ง<br>
  มีจิตฟุ้งซ่านและกวัดแกว่ง<br>
  ถูกกามราคะรบกวน เพราะไม่ได้ทำโยนิโสมนสิการ๑<br>
  [๑๕๘] เราปฏิบัติโดยอุบายที่ชอบ<br>
  อันพระพุทธเจ้าผู้เป็นเผ่าพันธ์พระอาทิตย์ผู้ฉลาดในอุบาย<br>
  ได้ทรงสั่งสอนแนะนำแล้ว<br>
  จึงถอนจิตในภพได้แล้ว</p>
<p> ๑๐. สิริมเถรคาถา<br>
  ภาษิตของพระสิริมเถระ<br>
  (พระสิริมเถระเมื่อจะติเตียนความเป็นปุถุชน จึงได้กล่าว ๒ คาถาไว้ดังนี้ว่า)<br>
  [๑๕๙] ถ้าตนมีจิตไม่ตั้งมั่น<br>
  แม้ชนเหล่าอื่นจะสรรเสริญ<br>
  ชนเหล่าอื่นก็สรรเสริญเปล่า<br>
  เพราะตนมีจิตไม่ตั้งมั่น<br>
  [๑๖๐] ถ้าตนมีจิตตั้งมั่นดีแล้ว<br>
  แม้ชนเหล่าอื่นจะติเตียน<br>
  ชนเหล่าอื่นก็ติเตียนเปล่า<br>
  เพราะตนมีจิตตั้งมั่นดีแล้ว<br>
  ทุติยวรรค จบ<br><br>เชิงอรรถ :<br>
  ๑ การทำในใจโดยแยบคาย (การใช้ความคิดอย่างถูกวิธี)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๕๖ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๓. ตติยวรรค ๒. ภัททชิเถรคาถา<br>
  รวมเรื่องพระเถระที่มีในวรรคนี้ คือ<br>
  <br>
   ๑. พระมหาจุนทเถระ   ๒. พระโชติทาสเถระ<br>
   ๓. พระเหรัญญิกานิเถระ  ๔. พระโสมมิตตเถระ <br>
   ๕. พระสัพพมิตตเถระ  ๖. พระมหากาลเถระ<br>
   ๗. พระติสสเถระ  ๘. พระกิมพิลเถระ<br>
   ๙. พระนันทเถระ ๑๐. พระสิริมเถระ<br>
  </p>
<p> ๓. ตติยวรรค<br>
  หมวดที่ ๓<br>
  ๑. อุตตรเถรคาถา<br>
  ภาษิตของพระอุตตรเถระ<br>
  (พระอุตตรเถระเมื่อพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  [๑๖๑] เรากำหนดรู้ขันธ์ทั้งหลายแล้ว ถอนตัณหาขึ้นได้ด้วยดี<br>
  ถึงโพชฌงค์เราเจริญแล้ว เราได้ถึงความสิ้นอาสวะแล้ว<br>
  [๑๖๒] ครั้นกำหนดรู้ขันธ์ทั้งหลายแล้ว ถอนตัณหาดุจข่ายได้<br>
  เจริญโพชฌงค์แล้ว จักเป็นผู้ไม่มีอาสวะนิพพาน</p>
<p> ๒. ภัททชิเถรคาถา<br>
  ภาษิตของพระภัททชิเถระ<br>
  (พระภัททชิเถระสรรเสริญปราสาททองที่ตนเคยครอบครอง จึงได้กล่าว ๒<br>
  คาถาไว้ดังนี้ว่า)<br>
  [๑๖๓] พระราชาทรงพระนามว่าปนาทะ<br>
  มีปราสาททองกว้างและสูงประมาณ ๑๖ โยชน์<br>
  ชนทั้งหลายกล่าวกันว่าสูงประมาณ ๑,๐๐๐ โยชน์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๕๗ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๓. ตติยวรรค ๓. โสภิตเถรคาถา<br>
  [๑๖๔] มีชั้นพันชั้น ร้อยยอด สะพรั่งไปด้วยธง<br>
  พราวไปด้วยแก้วสีเขียว<br>
  ในปราสาทนั้น มีนักฟ้อนหกพันคน แบ่งเป็น ๗ กลุ่ม<br>
  พากันฟ้อนรำอยู่</p>
<p> ๓. โสภิตเถรคาถา<br>
  ภาษิตของพระโสภิตเถระ<br>
  ทราบว่า ท่านพระโสภิตเถระ เมื่อเปล่งอุทาน จึงได้กล่าว ๒ คาถาไว้ดังนี้ว่า<br>
  [๑๖๕] เราเป็นภิกษุ มีสติ มีปัญญา บำเพ็ญเพียรอย่างแรงกล้า<br>
  ระลึกชาติก่อนได้ ๕๐๐ กัปเพียงคืนเดียว<br>
  [๑๖๖] เราเจริญสติปัฏฐาน ๔ โพชฌงค์ ๗ มรรค ๘๑<br>
  ระลึกชาติก่อนได้ ๕๐๐ กัป เพียงคืนเดียว<br><br>เชิงอรรถ :<br>
  ๑ สติปัฏฐาน ๔ หมายถึงที่ตั้งของสติ ๔ ประการ คือ<br>
  (๑) กายานุปัสสนาสติปัฏฐาน สติกำหนดพิจารณากายเป็นอารมณ์<br>
  (๒) เวทนานุปัสสนาสติปัฏฐาน สติกำหนดพิจารณาเวทนาเป็นอารมณ์<br>
  (๓) จิตตานุปัสสนาสติปัฏฐาน สติกำหนดพิจารณาจิตเป็นอารมณ์<br>
  (๔) ธัมมานุปัสสนาสติปัฏฐาน สติกำหนดพิจารณาธรรมเป็นอารมณ์.<br>
  (ที.ม. ๑๐/๓๗๓/๒๔๘)<br>
  โพชฌงค์ ๗ ธรรมที่เป็นองค์แห่งการตรัสรู้ ๗ ประการ คือ<br>
  (๑) สติ ความระลึกได้ (๒) ธัมมวิจยะ ความเฟ้นธรรม<br>
  (๓) วิริยะ ความเพียร (๔) ปีติ ความอิ่มใจ<br>
  (๕) ปัสสัทธิ ความสงบกายสงบใจ (๖) สมาธิ ความตั้งใจมั่น<br>
  (๗) อุเบกขา ความมีใจเป็นกลางเพราะเห็นตามความเป็นจริง<br>
  (ที.ป. ๑๑/๓๕๗/๒๕๘)<br>
  มรรค ๘ ทางมีองค์แปดประการอันประเสริฐ คือ<br>
  (๑) สัมมาทิฏฐิ เห็นชอบ (๒) สัมมาสังกัปปะ ดำริชอบ<br>
  (๓) สัมมาวาจา เจรจาชอบ (๔) สัมมากัมมันตะ การกระทำชอบ<br>
  (๕) สัมมาอาชีวะ เลี้ยงชีวิตชอบ (๖) สัมมาวายาม พยายามชอบ<br>
  (๗) สัมมาสติ ระลึกชอบ (๘) สัมมาสมาธิ ตั้งจิตมั่นชอบ<br>
  (ที.ม. ๑๐/๔๐๒/๒๖๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๕๘ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๓. ตติยวรรค ๖. ปุณณมาสเถรคาถา<br>
  ๔. วัลลิยเถรคาถา<br>
  ภาษิตของพระวัลลิยเถระ<br>
  (พระวัลลิยเถระเมื่อจะถามพระเวณุทัตตเถระ จึงได้กล่าว ๒ คาถาไว้ดังนี้ว่า)<br>
  [๑๖๗] กิจใดอันบุคคลผู้มีความเพียรมั่น<br>
  มุ่งที่จะตรัสรู้ พึงทำกิจนั้น<br>
  เราจักทำไม่ให้พลาด<br>
  เชิญท่านดูความเพียร ความบากบั่นของเราเถิด<br>
  [๑๖๘] อนึ่ง ขอท่านจงบอกหนทางอันหยั่งลงสู่อมตมหานิพพาน<br>
  ซึ่งเป็นทางตรงให้เรา เราจะรู้ด้วยญาณ<br>
  ดุจกระแสแม่น้ำคงคาไหลไปสู่สาคร</p>
<p> ๕. วีตโสกเถรคาถา<br>
  ภาษิตของพระวีตโสกเถระ<br>
  (พระวีตโสกเถระเมื่อจะพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  [๑๖๙] ช่างกัลบกเข้ามาหาเรา ด้วยคิดว่า จักตัดผมของเรา<br>
  เราจึงรับเอากระจกจากช่างกัลบกนั้นมาส่องดูร่างกาย<br>
  [๑๗๐] ร่างกายได้ปรากฏเป็นสภาพว่างเปล่า<br>
  ความบอด ความมืดได้สิ้นไป<br>
  กิเลสดุจผ้าขี้ริ้วทั้งปวง เราตัดขาดด้วยดีแล้ว<br>
  บัดนี้ ไม่มีการเกิดอีก</p>
<p> ๖. ปุณณมาสเถรคาถา<br>
  ภาษิตของพระปุณณมาสเถระ<br>
  (พระปุณณเถระเมื่อจะแสดงธรรมแก่ภรรยาเก่า จึงได้กล่าว ๒ คาถาไว้ดังนี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๕๙ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๓. ตติยวรรค ๘. ภารตเถรคาถา<br>
  [๑๗๑] เราละนิวรณ์๑ ๕ เพื่อบรรลุนิพพาน<br>
  ซึ่งเป็นแดนเกษมจากโยคะแล้ว<br>
  ถือเอาแว่นส่องธรรม คือญาณทัสสนะสำหรับตน<br>
  [๑๗๒] พิจารณาดูร่างกายนี้ทั่วทั้งภายในภายนอก<br>
  ร่างกายของเราได้ปรากฏเป็นสภาพว่างเปล่า<br>
  ทั้งภายในและภายนอก</p>
<p> ๗. นันทกเถรคาถา<br>
  ภาษิตของพระนันทกเถระ<br>
  (พระนันทกเถระเมื่อจะพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  [๑๗๓] โคอาชาไนยที่ดี พลาดล้มแล้วลุกขึ้นยืนใหม่ได้<br>
  ได้ความสังเวชอย่างยิ่งแล้ว ไม่ท้อถอย นำภาระต่อไปได้ ฉันใด<br>
  [๑๗๔] ท่านทั้งหลายจงทรงจำข้าพเจ้าไว้ว่า<br>
  เป็นอาชาไนยสมบูรณ์ด้วยทัศนะ<br>
  เป็นสาวกของพระสัมมาสัมพุทธเจ้า<br>
  เป็นบุตรซึ่งเกิดแต่พระอุระของพระพุทธเจ้า ฉันนั้น</p>
<p> ๘. ภารตเถรคาถา <br>
  ภาษิตของพระภารตเถระ<br>
  (พระภารตเถระเมื่อจะบอกมิจฉาวิตกที่เกิดแก่พระนันทกเถระ จึงได้กล่าว ๒<br>
  คาถาไว้ดังนี้ว่า)<br><br>เชิงอรรถ :<br>
  ๑ นิวรณ์ ๕ สิ่งที่กั้นจิตไม่ให้ก้าวหน้าในคุณธรรม ๕ ประการ คือ (๑) กามฉันทะ
  ความพอใจในกาม<br>
  (๒) พยาบาท ความคิดร้าย (๓) ถีนมิทธะ ความหดหู่และเซื่องซึม (๔) อุทธัจจกุกกุจจะ
  ความฟุ้งซ่าน<br>
  และร้อนใจ (๕) วิจิกิจฉา ความลังเลสงสัย (องฺ. ปญฺจก. ๒๒/๕๑/๕๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๖๐ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๓. ตติยวรรค ๑๐. กัณหทินนเถรคาถา<br>
  [๑๗๕] เชิญมาเถิดนันทกะ เราไปยังสำนักพระอุปัชฌาย์<br>
  จักบันลือสีหนาทเฉพาะพระพักตร์พระพุทธเจ้าผู้ประเสริฐ<br>
  [๑๗๖] พระผู้มีพระภาคผู้เป็นมุนีทรงเอ็นดูให้พวกเราบวช<br>
  เพื่อประโยชน์ใด ประโยชน์นั้นคือความสิ้นสังโยชน์ทั้งปวง<br>
  พวกเราก็ได้บรรลุแล้ว</p>
<p> ๙. ภารทวาชเถรคาถา<br>
  ภาษิตของพระภารทวาชเถระ<br>
  (พระภารทวาชเถระเมื่อจะบอกปริยัติธรรมและปฏิบัติธรรมแก่บุตร จึงได้กล่าว<br>
  ๒ คาถาไว้ดังนี้ว่า)<br>
  [๑๗๗] ธีรชนผู้มีปัญญา ชนะมารพร้อมทั้งเสนามาร<br>
  ชื่อว่า ชนะสงคราม<br>
  ย่อมบันลือเหมือนราชสีห์บันลือที่ซอกเขา<br>
  [๑๗๘] พระศาสดาเราเข้าถึงแล้ว<br>
  พระธรรมเราก็บูชา<br>
  และพระสงฆ์เราก็นับถือแล้ว<br>
  และเพราะได้เห็นลูกผู้ไม่มีอาสวกิเลส<br>
  พ่อก็ปลาบปลื้มดีใจ</p>
<p> ๑๐. กัณหทินนเถรคาถา<br>
  ภาษิตของพระกัณหทินนเถระ<br>
  (พระกัณหทินนเถระเมื่อจะพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  [๑๗๙] สัตบุรุษทั้งหลาย เราเข้าไปหาแล้ว<br>
  ธรรมทั้งหลายเราฟังแล้ว เนืองนิตย์<br>
  ครั้นฟังธรรมแล้ว จะดำเนินไปสู่ทางอันหยั่งลงสู่อมตธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๖๑ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๔. จตุตถวรรค ๑. มิคสิรเถรคาถา<br>
  [๑๘๐] เมื่อเรา เป็นผู้กำจัดความกำหนัดยินดีในภพได้แล้ว<br>
  ความกำหนัดยินดีในภพย่อมไม่มีแก่เราอีก<br>
  ไม่ได้มีแล้ว จักไม่มี และในบัดนี้ก็ไม่มีแก่เรา<br>
  ตติยวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระอุตตรเถระ   ๒. พระภัททชิเถระ<br>
   ๓. พระโสภิตเถระ  ๔. พระวัลลิยเถระ<br>
   ๕. พระวีตโสกเถระ  ๖. พระปุณณมาสเถระ<br>
   ๗. พระนันทกเถระ  ๘. พระภารตเถระ<br>
   ๙. พระภารทวาชเถระ ๑๐. พระกัณหทินนเถระ<br>
  </p>
<p> ๔. จตุตถวรรค<br>
  หมวดที่ ๔<br>
  ๑. มิคสิรเถรคาถา<br>
  ภาษิตของพระมิคสิรเถระ<br>
  (พระมิคสิรเถระเมื่อจะพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  [๑๘๑] จำเดิมแต่กาลที่เราได้บวชในพระศาสนาของพระสัมมาสัมพุทธเจ้า<br>
  เมื่อจะหลุดพ้น ได้บรรลุ ล่วงเสียซึ่งกามธาตุ๑<br>
  [๑๘๒] ต่อแต่นั้น เมื่อเราเพ่งธรรมของพระพุทธเจ้าผู้เป็นดังพรหม<br>
  จิตจึงหลุดพ้นและมารู้ชัดว่า ความหลุดพ้นของเราไม่กำเริบ<br>
  เพราะความสิ้นไปแห่งสังโยชน์ทั้งปวง<br><br>เชิงอรรถ :<br>
  ๑ ก้าวล่วงโลกที่ยังเกี่ยวข้องอยู่ด้วยการเสพกามด้วยอนาคามิมรรคฌาน (ขุ.เถร.อ.
  ๑/๘๒/๔๗๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๖๒ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๔. จตุตถวรรค ๓. อุปวาณเถรคาถา<br>
  ๒. สิวกเถรคาถา<br>
  ภาษิตของพระสิวกเถระ<br>
  (พระสิวกเถระเมื่อจะพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  [๑๘๓] เรือนคืออัตภาพที่เกิดในภพนั้น ๆ บ่อย ๆ<br>
  เป็นของไม่เที่ยง<br>
  เรามัวแสวงหานายช่างคือตัณหาผู้สร้างเรือน<br>
  จึงได้ท่องเที่ยวไปสิ้นกาลมีประมาณเท่านี้<br>
  การเกิดบ่อย ๆ เป็นทุกข์<br>
  [๑๘๔] แน่ะนายช่างผู้สร้างเรือน<br>
  บัดนี้ เราพบท่านแล้ว<br>
  ท่านจะสร้างเรือนอีกไม่ได้<br>
  กลอนเรือนคือกิเลสของท่าน เราหักสิ้นแล้ว<br>
  และช่อฟ้าคืออวิชชาแห่งเรือนที่ท่านสร้าง เราก็ทำลายแล้ว<br>
  จิตของเรา เราทำให้สิ้นสุด จะดับในภพนี้เอง</p>
<p> ๓. อุปวาณเถรคาถา<br>
  ภาษิตของพระอุปวาณเถระ<br>
  (พระอุปวาณเถระเมื่อจะบอกประโยชน์แก่พราหมณ์ จึงได้กล่าว ๒ คาถาไว้<br>
  ดังนี้ว่า)<br>
  [๑๘๕] ท่านพราหมณ์ พระสุคตเป็นพระอรหันต์ ในโลก<br>
  เป็นมุนี ถูกลมเบียดเบียนแล้ว<br>
  ถ้ามีน้ำร้อน ขอท่านจงถวายพระมุนีเถิด<br>
  [๑๘๖] พระมุนีพระองค์นั้นเป็นผู้อันบุคคลผู้ควรบูชา บูชาแล้ว<br>
  ผู้ควรสักการะ สักการะแล้ว และผู้ควรนอบน้อม นอบน้อมแล้ว<br>
  เราปรารถนาจะนำน้ำร้อนไปถวายพระองค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๖๓ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๔. จตุตถวรรค ๕. สัมพุลกัจจานเถรคาถา<br>
  ๔. อิสิทินนเถรคาถา<br>
  ภาษิตของเทวดาเตือนพระอิสิทินนเถระ<br>
  (เทวดาผู้หวังประโยชน์เกื้อกูล เมื่อจะเตือนพระอิสิทินนเถระ จึงได้กล่าว ๒<br>
  คาถาไว้ดังนี้ว่า)<br>
  [๑๘๗] เรา(เทวดา) เห็นอุบาสกทั้งหลายผู้ทรงธรรม<br>
  กล่าวอยู่ว่า กามทั้งหลายไม่เที่ยง<br>
  แต่อุบาสกเหล่านั้น เป็นผู้กำหนัดอย่างแรงกล้า<br>
  ห่วงใยในแก้วมณี ต่างหู บุตรธิดาและภรรยา<br>
  [๑๘๘] เพราะเหตุที่อุบาสกเหล่านั้น<br>
  ไม่รู้ธรรมในพระศาสนานี้เป็นแน่<br>
  ถึงอย่างนั้น ก็ยังกล่าวว่า กามทั้งหลายไม่เที่ยง<br>
  แต่พวกเขาไม่มีกำลังปัญญาที่จะตัดราคะได้<br>
  ฉะนั้น พวกเขาจึงติดบุตรธิดา ภรรยาและทรัพย์<br>
  พระอิสิทินนเถระ(ฟังคำนั้นแล้วก็เกิดความสังเวช ไม่นานนักก็ได้บรรลุพระอรหัต)</p>
<p> ๕. สัมพุลกัจจานเถรคาถา<br>
  ภาษิตของพระสัมพุลกัจจานเถระ<br>
  (พระสัมพุลกัจจานเถระเมื่อจะพยากรณ์พระอรหัต จึงได้กล่าว ๒ คาถาไว้<br>
  ดังนี้ว่า)<br>
  [๑๘๙] ฝนตกไปเถิด ฟ้าร้องครืน ๆ ไปเถิด<br>
  และเราคนเดียวอยู่ในถ้ำที่น่ากลัว<br>
  ถึงเราคนเดียวจะอยู่ในถ้ำที่น่ากลัว<br>
  ก็ไม่มีความกลัว ความสะดุ้งหวาดเสียว หรือขนลุกขนพอง<br>
  [๑๙๐] การที่เราคนเดียวอยู่ในถ้ำที่น่ากลัว<br>
  ก็ไม่มีความกลัว ความสะดุ้งหวาดเสียว<br>
  หรือขนลุกขนพอง นี้เป็นธรรมดา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๖๔ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๔. จตุตถวรรค ๗. โสณโปฏิริยปุตตเถรคาถา<br>
  ๖. ขิตกเถรคาถา<br>
  ภาษิตของพระขิตกเถระ<br>
  (พระขิตกเถระเมื่อจะข่มพวกภิกษุผู้อยู่ป่า จึงได้กล่าว ๒ คาถาไว้ดังนี้ว่า)<br>
  [๑๙๑] จิตของใครตั้งมั่น ไม่หวั่นไหวดังภูเขา<br>
  ไม่กำหนัดในอารมณ์อันชวนให้กำหนัด<br>
  ไม่ขัดเคืองในอารมณ์อันชวนให้ขัดเคือง<br>
  ผู้ใดอบรมจิตได้อย่างนี้<br>
  ทุกข์จะมาถึงผู้นั้นแต่ที่ไหน<br>
  [๑๙๒] จิตของเราตั้งมั่น ไม่หวั่นไหวดังภูเขา<br>
  ไม่กำหนัดในอารมณ์อันชวนให้กำหนัด<br>
  ไม่ขัดเคืองในอารมณ์อันชวนให้ขัดเคือง<br>
  เราอบรมจิตได้แล้วอย่างนี้<br>
  ทุกข์จะมาถึงเราแต่ที่ไหน</p>
<p> ๗. โสณโปฏิริยปุตตเถรคาถา<br>
  ภาษิตของพระโสณโปฏิริยปุตตเถระ<br>
  (พระผู้มีพระภาค เมื่อจะตรัสสอนพระโสณโปฏิริยบุตรเถระ จึงได้ตรัสพระ<br>
  คาถาว่า)<br>
  [๑๙๓] ราตรีที่ประกอบด้วยฤกษ์มาลินี๑<br>
  มิใช่เป็นราตรีที่จะหลับก่อน<br>
  ราตรีเช่นนี้เป็นราตรีที่ผู้รู้แจ้งปรารถนาแล้ว<br>
  เพื่อประกอบความเพียรโดยแท้<br><br>เชิงอรรถ :<br>
  ๑ ฤกษ์มาลินี หมายถึง ฤกษ์ที่มีดวงดาวขึ้นเป็นกลุ่มเหมือนพวงดอกไม้ (ดาวลูกไก่)
  เป็นฤกษ์ที่ควรทำความ<br>
  เพียร ไม่ใช่เวลานอน (ขุ.เถร.อ. ๑/๑๙๓/๔๘๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๖๕ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๔. จตุตถวรรค ๙. อุสภเถรคาถา<br>
  (พระโสณโปฏิริยเถระได้ฟังพระดำรัสนั้นก็สลดใจ กลับได้หิริโอตตัปปะ<br>
  อธิษฐานอัพโภกาสิกังคธุดงค์๑ กระทำการเจริญวิปัสสนา ได้กล่าวคาถาไว้ดังนี้ว่า)<br>
  [๑๙๔] ถ้าช้างพึงเหยียบเราผู้ตกจากคอช้าง<br>
  เราตายเสียในสงครามประเสริฐกว่า<br>
  แพ้แล้วเป็นอยู่จะประเสริฐอะไร</p>
<p> ๘. นิสภเถรคาถา<br>
  ภาษิตของพระนิสภเถระ<br>
  (พระนิสภเถระ เมื่อจะกล่าวสอนภิกษุสหายทั้งหลาย จึงได้กล่าว ๒ คาถา<br>
  ไว้ดังนี้ว่า)<br>
  [๑๙๕] วิญญูชนละเบญจกามคุณ ซึ่งน่ารักน่ารื่นรมย์ใจ<br>
  ออกบวชด้วยศรัทธา พึงทำที่สุดทุกข์ได้<br>
  [๑๙๖] เราไม่อยากตาย ไม่อยากเป็นอยู่<br>
  แต่เรามีสติสัมปชัญญะอยู่เฉพาะหน้า คอยเวลาอันควร</p>
<p> ๙. อุสภเถรคาถา<br>
  ภาษิตของพระอุสภเถระ<br>
  (พระอุสภเถระเมื่อจะพยากรณ์พระอรหัต จึงได้กล่าว ๒ คาถาไว้ดังนี้ว่า)<br>
  [๑๙๗] เราฝันว่าได้ห่มจีวรสีใบมะม่วงอ่อนเฉวียงบ่า<br>
  นั่งบนคอช้าง เข้าไปบิณฑบาตยังหมู่บ้าน<br>
  [๑๙๘] ลงจากคอช้างแล้ว ได้ความสลดใจ<br>
  ครั้งนั้น เรานั้นมีความสว่าง<br>
  ได้ความสลดใจ ถึงความสิ้นอาสวะแล้ว<br><br>เชิงอรรถ :<br>
  ๑ องค์แห่งผู้ถือการอยู่ที่แจ้งเป็นวัตร (ขุ.เถร.อ. ๑/๑๙๓/๔๘๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๖๖ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๕. ปัญจมวรรค ๑. กุมารกัสสปเถรคาถา<br>
  ๑๐. กัปปฏกุรเถรคาถา<br>
  ภาษิตของพระกัปปฏกุรเถระ<br>
  (พระผู้มีพระภาค เมื่อจะตรัสสอนพระกัปปฏกุรเถระ จึงได้ตรัส ๒ คาถาไว้<br>
  ดังนี้ว่า)<br>
  [๑๙๙] กัปปฏกุรภิกษุเกิดความวิตกผิดว่า ผ้าขี้ริ้วผืนนี้เป็นของเรา<br>
  เมื่อน้ำใส(คืออมตธรรม)มีอยู่เต็มเปี่ยมในหม้ออมตธรรม<br>
  กลับมีใจปราศจากอมตธรรมคำสอนของเรานี้<br>
  เป็นทางที่เราสอนไว้แล้วเพื่อสั่งสมฌานทั้งหลาย<br>
  [๒๐๐] กัปปฏะ เธออย่ามานั่งโงกง่วงอยู่เลย<br>
  อย่าให้เราต้องสอนเธอเสียงดัง ณ ที่ใกล้หูเลย<br>
  กัปปฏะ เธอนั่งโงกง่วงอยู่ในท่ามกลางสงฆ์ช่างไม่รู้จักประมาณเลย<br>
  จตุตถวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระมิคสิรเถระ  ๒. พระสิวกเถระ<br>
   ๓. พระอุปวาณเถระ  ๔. พระอิสิทินนเถระ<br>
   ๕. พระสัมพุลกัจจานเถระ  ๖. พระขิตกเถระ<br>
   ๗. พระโสณโปฏิริยบุตรเถระ   ๘. พระนิสภเถระ<br>
   ๙. พระอุสภเถระ ๑๐. พระกัปปฏกุรเถระ<br>
  </p>
<p> ๕. ปัญจมวรรค<br>
  หมวดที่ ๕<br>
  ๑. กุมารกัสสปเถรคาถา<br>
  ภาษิตของพระกุมารกัสสปเถระ<br>
  (พระกุมารกัสสปเถระเมื่อจะพยากรณ์พระอรหัต จึงได้กล่าว ๒ คาถาไว้<br>
  ดังนี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๖๗ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๕. ปัญจมวรรค ๒. ธัมมปาลเถรคาถา<br>
  [๒๐๑] น่าอัศจรรย์หนอ พระพุทธเจ้า พระธรรม<br>
  และสัมปทาของพระศาสดาของเราทั้งหลาย<br>
  อันเป็นที่จะทำพระสาวกให้รู้แจ้งธรรมเช่นนั้นได้<br>
  [๒๐๒] บรรดาพระสาวกที่หยั่งรู้ถึงกายของตน๑<br>
  ได้ในอสงไขยกัป๒นั้น<br>
  พระกุมารกัสสปะนี้เป็นองค์สุดท้าย<br>
  ร่างกายนี้เป็นร่างกายสุดท้าย<br>
  การเวียนว่ายตายเกิดเป็นวาระสุดท้าย<br>
  บัดนี้ ไม่มีการเกิดอีก</p>
<p> ๒. ธัมมปาลเถรคาถา<br>
  ภาษิตของพระธัมมปาลเถระ<br>
  (พระธรรมปาลเถระเมื่อจะแสดงธรรมโปรดพวกสามเณร จึงได้กล่าว ๒<br>
  คาถาไว้ดังนี้ว่า)<br>
  [๒๐๓] ภิกษุใดแลยังหนุ่มแน่น<br>
  ประกอบความขวนขวายในพระพุทธศาสนา<br>
  ผู้ตื่นอยู่ ในเมื่อคนเหล่าอื่นหลับแล้ว<br>
  ชื่อว่าไม่ไร้ผล<br>
  [๒๐๔] เพราะฉะนั้น ภิกษุผู้มีปัญญา<br>
  ระลึกถึงคำสอนของพระพุทธเจ้าทั้งหลาย<br>
  จึงควรประกอบศรัทธา ศีล ความเลื่อมใส<br>
  และการเห็นธรรมเนือง ๆ<br><br>เชิงอรรถ :<br>
  ๑ หยั่งรู้อุปาทานขันธ์ คือ ขันธ์ที่อาศัยความยึดมั่นถือมั่น (ขุ.เถร.อ. ๑/๒๐๒/๕๐๑)<br>
  ๒ มหากัปที่ผ่านไปนานจนไม่สามารถนับได้ (ขุ.เถร.อ. ๑/๒๐๒/๕๐๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๖๘ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๕. ปัญจมวรรค ๔. โมฆราชเถรคาถา<br>
  ๓. พรหมาลิเถรคาถา<br>
  ภาษิตของพระพรหมาลิเถระ<br>
  (พระพรหมาลิเถระเมื่อจะยกย่องการประกอบความเพียรเนือง ๆ จึงได้กล่าว<br>
  ๒ คาถาไว้ดังนี้ว่า)<br>
  [๒๐๕] อินทรีย์ของใครถึงความสงบ<br>
  เหมือนม้าที่นายสารถีฝึกดีแล้ว<br>
  แม้เทวดาทั้งหลาย ก็กระหยิ่ม(ชื่นชม)ต่อผู้นั้น<br>
  ซึ่งละมานะได้แล้ว ไม่มีอาสวะ เป็นผู้คงที่<br>
  [๒๐๖] อินทรีย์ของเราถึงความสงบ<br>
  เหมือนม้าตัวที่นายสารถีฝึกดีแล้ว<br>
  แม้เทวดาทั้งหลาย ก็กระหยิ่มต่อเรา<br>
  ซึ่งละมานะได้แล้ว ไม่มีอาสวะ เป็นผู้คงที่</p>
<p> ๔. โมฆราชเถรคาถา<br>
  ภาษิตของพระศาสดาตรัสถามพระโมฆราชเถระ<br>
  (พระศาสดาตรัสถามพระโมฆราชเถระ ด้วยพระคาถาที่ ๑ ว่า)<br>
  [๒๐๗] โมฆราชผู้มีผิวพรรณเศร้าหมอง แต่มีจิตดีงาม<br>
  เธอเป็นภิกษุมีจิตตั้งมั่นเนืองนิตย์<br>
  จะทำอย่างไรตลอดราตรีกาล<br>
  ที่หนาวเหน็บในฤดูเหมันต์<br>
  พระโมฆราชเถระ (เมื่อจะทูลตอบพระศาสดา จึงได้กล่าวคาถาไว้ดังนี้ว่า)<br>
  [๒๐๘] ข้าพระองค์ได้ฟังมาว่า<br>
  ชาวมคธเกี่ยวข้าวเสร็จเรียบร้อยแล้ว<br>
  ข้าพระองค์พึงคลุมกายด้วยฟางแล้วนอน<br>
  เหมือนกับภิกษุเหล่าอื่น ผู้มีความเป็นอยู่สบาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๖๙ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๕. ปัญจมวรรค ๖. จูฬกเถรคาถา<br>
  ๕. วิสาขปัญจาลีปุตตเถรคาถา<br>
  ภาษิตของพระวิสาขปัญจาลีบุตรเถระ<br>
  (พระวิสาขปัญจาลีบุตรเถระเมื่อจะบอกลักษณะของพระธรรมกถึกแก่ภิกษุ<br>
  ทั้งหลาย จึงได้กล่าว ๒ คาถาไว้ดังนี้ว่า)<br>
  [๒๐๙] (พระธรรมกถึกประกอบด้วยองค์ ๕ เหล่านี้ คือ)<br>
  ๑. ไม่พึงยกตน<br>
  ๒. ไม่ข่มผู้อื่น<br>
  ๓. ไม่พึงมองดูด้วยความเหยียดหยาม<br>
  ๔. ไม่พึงกระทบกระทั่งท่านผู้ถึงฝั่งนิพพาน<br>
  ๕. ไม่พึงกล่าวคุณความดีของตนในที่ชุมชน<br>
  ไม่ฟุ้งซ่าน กล่าวแต่พอประมาณ มีวัตรดีงาม<br>
  [๒๑๐] พระธรรมกถึกนั้นมักเห็นเนื้อความอันสุขุมและละเอียดยิ่งนัก<br>
  มีปัญญาเฉลียวฉลาด ประพฤติอ่อนน้อมถ่อมตนอยู่เสมอ<br>
  ปฏิบัติตามศีลของพระพุทธเจ้าเป็นอาจิณ<br>
  พึงได้นิพพานไม่ยากเลย</p>
<p> ๖. จูฬกเถรคาถา<br>
  ภาษิตของพระจูฬกเถระ<br>
  (พระจูฬกเถระเมื่อจะทำตนให้เกิดอุตสาหะในการเจริญภาวนา จึงได้กล่าว ๒<br>
  คาถาไว้ดังนี้ว่า)<br>
  [๒๑๑] นกยูงทั้งหลาย มีหงอนงาม ขนหางงาม<br>
  สร้อยคอเขียวงาม จะงอยปากงาม<br>
  มีเสียงไพเราะ ส่งเสียงร้องอยู่<br>
  อนึ่ง แม้แผ่นดินใหญ่นี้มีหญ้าเขียวชะอุ่ม<br>
  มีน้ำชุ่มชื่น ท้องฟ้าก็มีเมฆสวยงาม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๗๐ }</span></p><hr><p>
  พระสุตตันตปิฎก ขุททกนิกาย เถรคาถา [๒. ทุกนิบาต] ๕. ปัญจมวรรค ๘. วัชชิตเถรคาถา<br>
  [๒๑๒] ท่านมีสภาวะที่ควรแก่การงาน<br>
  จงเพ่งฌานที่พระโยคาวจรผู้มีใจดีเพ่งแล้ว<br>
  จงเป็นผู้มีความพยายามไม่หยุดยั้ง<br>
  ในพระศาสนาของพระสัมมาสัมพุทธเจ้าด้วยดี<br>
  จงบรรลุนิพพานอันเป็นธรรมสูงสุด<br>
  ขาวสะอาด ผุดผ่อง ละเอียด<br>
  เห็นได้แสนยากเป็นสภาพที่แน่นอนนั้นเถิด</p>
<p> ๗. อนูปมเถรคาถา<br>
  ภาษิตของพระอนูปมเถระ<br>
  (พระอนูปมเถระกล่าวสอนตนเองด้วย ๒ คาถาไว้ดังนี้ว่า)<br>
  [๒๑๓] จิตที่มีความเพลิดเพลิน<br>
  ถูกกรรมกิเลสยกขึ้นสู่ภพซึ่งเป็นเช่นกับหลาว<br>
  ท่านเว้นจากภพที่เรียกว่าหลาว<br>
  และกามคุณที่เรียกว่าท่อนไม้นั้น ๆ เสีย<br>
  [๒๑๔] เรากล่าวอกุศลจิตนั้นว่าเป็นจิตมีโทษ<br>
  กล่าวอกุศลจิตนั้นว่าเป็นจิตประทุษร้าย<br>
  พระศาสดาที่บุคคลหาได้โดยยาก ท่านก็ได้แล้ว<br>
  ท่านอย่ามาชักชวนเราในทางฉิบหายเลย</p>
<p> ๘. วัชชิตเถรคาถา<br>
  ภาษิตของพระวัชชิตเถระ<br>
  (พระวัชชิตเถระระลึกชาติก่อนของตนได้ จึงได้กล่าว ๒ คาถาไว้ดังนี้ว่า)<br>
  [๒๑๕] เราเป็นปุถุชนมืดมนอยู่ เมื่อไม่เห็นอริยสัจ<br>
  จึงได้ท่องเที่ยววนเวียนไปมาในคติทั้งหลายตลอดกาลนาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๗๑ }</span></p><hr><p>
  พระสุตตันตปิฎก ขุททกนิกาย เถรคาถา[๒. ทุกนิบาต] รวมเรื่องพระเถระที่มีในวรรค<br>
  [๒๑๖] เรานั้นไม่ประมาทแล้ว<br>
  กำจัดกรรมกิเลสที่ได้ชื่อว่าสงสารได้แล้ว<br>
  เราตัดคติทั้งปวงขาดแล้ว บัดนี้ไม่มีการเกิดอีก</p>
<p> ๙. สันธิตเถรคาถา<br>
  ภาษิตของพระสันธิตเถระ<br>
  (พระสันธิตเถระเมื่อจะประกาศการบรรลุคุณวิเศษของตน จึงได้กล่าว ๒<br>
  คาถาไว้ดังนี้ว่า)<br>
  [๒๑๗] เรามีสติตั้งมั่นได้สัญญาอย่างหนึ่ง<br>
  ซึ่งประกอบด้วยพุทธานุสติ ณ โคนต้นอัสสัตถพฤกษ์<br>
  สว่างไสวไปด้วยรัศมีสีเขียว งามสะพรั่ง<br>
  [๒๑๘] ในกัปที่ ๓๑ แต่ภัททกัปนี้ไป<br>
  เราได้ถึงความสิ้นอาสวะแล้ว<br>
  เพราะนำสัญญาที่เราได้ในครั้งนั้นมา<br>
  ปัญจมวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระกุมารกัสสปเถระ  ๒. พระธรรมปาลเถระ <br>
   ๓. พระพรหมาลิเถระ ๔. พระโมฆราชเถระ<br>
   ๕. พระวิสาขปัญจาลีบุตรเถระ ๖. พระจูฬกเถระ<br>
   ๗. พระอนูปมเถระ ๘. พระวัชชิตเถระ<br>
  <br>
  ๙. พระสันธิตเถระ ผู้นำธุลีคือกิเลสออกได้<br>
  ในทุกนิบาต รวมคาถาได้ ๙๘ คาถา<br>
  และรวมพระเถระผู้ฉลาดในนัย ซึ่งกล่าวคาถาไว้ได้ ๔๙ รูป<br>
  ทุกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๗๒ }</span></p><hr><p>
  พระสุตตันตปิฎก ขุททกนิกาย เถรคาถา [๓. ติกนิบาต] ๒. ปัจจยเถรคาถา<br>
  ๓. ติกนิบาต<br>
  ๑. อังคณิกภารทวาชเถรคาถา<br>
  ภาษิตของพระอังคณิกภารทวาชเถระ<br>
  (พระอังคณิกภารทวาชเถระเมื่อจะพยากรณ์พระอรหัต จึงได้กล่าว ๓ คาถา<br>
  ไว้ดังนี้ว่า)<br>
  [๒๑๙] เมื่อเราแสวงหาความบริสุทธิ์โดยอุบายไม่สมควร<br>
  จึงได้บำเรอไฟอยู่ในป่า<br>
  เราไม่รู้ทางอันบริสุทธิ์<br>
  จึงได้บำเพ็ญตบะอย่างอื่นอีก<br>
  [๒๒๐] ความสุขนั้นเราได้แล้วโดยง่าย<br>
  ขอท่านจงมองเห็นธรรมว่าเป็นธรรมดีงาม<br>
  เราบรรลุวิชชา ๓ ได้ทำตามคำสั่งสอนของพระพุทธเจ้าแล้ว<br>
  [๒๒๑] เมื่อก่อน เราได้เป็นเผ่าพันธ์แห่งพระพรหม<br>
  แต่บัดนี้ เราเป็นพราหมณ์ บรรลุวิชชา ๓<br>
  ล้างมลทินคือกิเลสได้แล้ว<br>
  และเป็นพราหมณ์จบไตรเพท</p>
<p> ๒. ปัจจยเถรคาถา<br>
  ภาษิตของพระปัจจยเถระ<br>
  (พระปัจจยเถระเมื่อจะพยากรณ์พระอรหัต จึงได้กล่าว ๓ คาถาไว้ดังนี้ว่า)<br>
  [๒๒๒] เราบวชแล้วได้ ๕ วัน<br>
  ยังเป็นเสขบุคคลอยู่<br>
  ยังไม่ได้บรรลุพระอรหัต<br>
  เมื่อเราเข้าไปยังวิหารแล้วได้ตั้งใจปรารถนาว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๗๓ }</span></p><hr><p>
  พระสุตตันตปิฎก ขุททกนิกาย เถรคาถา [๓. ติกนิบาต] ๔. ธนิยเถรคาถา<br>
  [๒๒๓] เมื่อเรายังถอนลูกศรคือตัณหาขึ้นไม่ได้<br>
  เราจะไม่กิน ไม่ดื่ม ไม่ออกไปจากวิหาร<br>
  ทั้งจะไม่เอนกายนอน<br>
  [๒๒๔] เชิญท่านดูความเพียร<br>
  ความบากบั่นของเรานั้นผู้อยู่อย่างนี้ เราบรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว</p>
<p> ๓. พากุลเถรคาถา<br>
  ภาษิตของพระพากุลเถระ<br>
  (พระพากุลเถระเมื่อจะพยากรณ์พระอรหัต จึงได้กล่าว ๓ คาถาไว้ดังนี้ว่า)<br>
  [๒๒๕] ผู้ต้องการจะทำกิจที่ควรทำก่อนในภายหลัง<br>
  ย่อมพลาดจากฐานะที่นำความสุขมาให้<br>
  และย่อมเดือดร้อนในภายหลัง<br>
  [๒๒๖] บุคคลพึงพูดถึงสิ่งที่ตนทำได้<br>
  ไม่พึงพูดถึงสิ่งที่ตนทำไม่ได้<br>
  บัณฑิตทั้งหลายย่อมรู้จักบุคคลผู้ไม่ทำ ดีแต่พูด<br>
  [๒๒๗] นิพพานที่พระสัมมาสัมพุทธเจ้าทรงแสดงแล้ว<br>
  เป็นสุขดีหนอ ไม่มีความโศก<br>
  ปราศจากกิเลสดุจธุลี เกษม เป็นที่ดับทุกข์ได้</p>
<p> ๔. ธนิยเถรคาถา<br>
  ภาษิตของพระธนิยเถระ<br>
  (พระธนิยเถระเมื่อจะพยากรณ์พระอรหัต จึงได้กล่าว ๓ คาถาไว้ดังนี้ว่า)<br>
  [๒๒๘] ถ้าภิกษุมุ่งหวังในความเป็นสมณะ<br>
  ปรารถนาจะเป็นอยู่สบาย<br>
  ไม่ควรดูหมิ่นจีวร ข้าว และน้ำอันเป็นของสงฆ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๗๔ }</span></p><hr><p>
  พระสุตตันตปิฎก ขุททกนิกาย เถรคาถา [๓. ติกนิบาต] ๕. มาตังคปุตตเถรคาถา<br>
  [๒๒๙] ถ้าภิกษุมุ่งหวังในความเป็นสมณะ<br>
  ปรารถนาจะเป็นอยู่สบาย<br>
  พึงใช้สอยที่นอนที่นั่ง<br>
  เหมือนงูอาศัยรูหนูอยู่<br>
  [๒๓๐] ถ้าภิกษุมุ่งหวังในความเป็นสมณะ<br>
  ปรารถนาจะเป็นอยู่สบาย<br>
  พึงยินดีด้วยปัจจัยตามมีตามได้<br>
  และพึงเจริญธรรมอันเอก๑</p>
<p> ๕. มาตังคปุตตเถรคาถา<br>
  ภาษิตของพระมาตังคบุตรเถระ<br>
  (พระมาตังคบุตรเถระเมื่อจะติเตียนความเกียจคร้านและยกย่องการปรารภ<br>
  ความเพียร จึงได้กล่าว ๓ คาถาไว้ดังนี้ว่า)<br>
  [๒๓๑] ขณะทั้งหลายย่อมล่วงเลยมาณพทั้งหลาย<br>
  ผู้ละทิ้งการงานด้วยอ้างว่า เวลานี้<br>
  หนาวนัก ร้อนนัก เป็นเวลาเย็นนัก<br>
  [๒๓๒] ส่วนผู้ไม่คำนึงถึงความหนาวและความร้อนยิ่งไปกว่าหญ้า<br>
  ทำหน้าที่ของคนอยู่<br>
  ย่อมไม่เสื่อมจากความสุข<br>
  [๒๓๓] เราจะใช้อกฝ่าหญ้าแพรก หญ้าคา หญ้าดอกเลา<br>
  หญ้าแฝก หญ้ามุงกระต่าย<br>
  และหญ้าปล้อง พอกพูนวิเวก<br><br>เชิงอรรถ :<br>
  ๑ ภาวะแห่งความไม่ประมาท (ขุ.เถร.อ. ๑/๒๓๐/๕๓๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๗๕ }</span></p><hr><p>
  พระสุตตันตปิฎก ขุททกนิกาย เถรคาถา [๓. ติกนิบาต] ๗. วารณเถรคาถา<br>
  ๖. ขุชชโสภิตเถรคาถา<br>
  ภาษิตของพระขุชชโสภิตเถระ<br>
  (พระขุชชโสภิตเถระเมื่อจะบอกความประสงค์ที่ตนมาแก่เทวดา จึงได้กล่าว<br>
  คาถาไว้ดังนี้ว่า)<br>
  [๒๓๔] สมณะทั้งหลายเหล่าใด <br>
  กล่าวธรรมได้อย่างวิจิตร<br>
  เป็นพหูสูต เป็นชาวเมืองปาฏลีบุตร<br>
  ท่านขุชชโสภิตะนี้เป็นรูปหนึ่ง<br>
  ในภิกษุเหล่านั้น ผู้ยืนอยู่ที่ประตูถ้ำ<br>
  (เทวดา เมื่อจะประกาศเรื่องที่พระเถระมาให้สงฆ์ทราบ จึงได้กล่าวคาถาไว้<br>
  ดังนี้ว่า)<br>
  [๒๓๕] สมณะทั้งหลายเหล่าใด<br>
  กล่าวธรรมได้อย่างวิจิตร<br>
  เป็นพหูสูต เป็นชาวเมืองปาฏลีบุตร<br>
  ท่านขุชชโสภิตะนี้เป็นภิกษุรูปหนึ่ง ในภิกษุเหล่านั้น<br>
  มายืนอยู่ที่ประตูถ้ำได้ ดุจลมพัดมา<br>
  (พระเถระพยากรณ์พระอรหัตด้วยคาถานี้ว่า)<br>
  [๒๓๖] ขุชชโสภิตภิกษุนี้ ได้รับความสุขด้วยอาการเหล่านี้<br>
  คือ ด้วยการรบดี การบูชาดี การชนะสงคราม<br>
  และการประพฤติพรหมจรรย์ประจำ</p>
<p> ๗. วารณเถรคาถา<br>
  ภาษิตของพระวารณเถระ<br>
  (พระผู้มีพระภาคเมื่อประทานโอวาทแก่พระวารณเถระ จึงได้ตรัส ๓ คาถาไว้<br>
  ดังนี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๗๖ }</span></p><hr><p>
  พระสุตตันตปิฎก ขุททกนิกาย เถรคาถา [๓. ติกนิบาต] ๘. ปัสสิกเถรคาถา<br>
  [๒๓๗] ในหมู่มนุษย์นี้ นรชนผู้ใดผู้หนึ่งเบียดเบียนสัตว์อื่น<br>
  นรชนนั้นย่อมเสื่อมจากความสุข<br>
  ในโลกทั้งสอง คือ โลกนี้และโลกหน้า<br>
  [๒๓๘] ส่วนนรชนใดมีจิตเมตตา ช่วยเหลือสัตว์ทุกหมู่เหล่า<br>
  นรชนเช่นนี้นั้นย่อมประสบบุญมาก<br>
  [๒๓๙] บุคคลควรศึกษาคำสุภาษิต<br>
  การเข้าไปนั่งใกล้สมณะ<br>
  การอยู่ผู้เดียวในที่ลับ<br>
  และธรรมเป็นเครื่องสงบระงับจิต</p>
<p> ๘. ปัสสิกเถรคาถา<br>
  ภาษิตของพระปัสสิกเถระ<br>
  (พระปัสสิกเถระเมื่อกราบทูลพระศาสดาถึงอุปการะที่ตนทำแก่พวกญาติ จึง<br>
  ได้กล่าว ๓ คาถาไว้ดังนี้ว่า)<br>
  [๒๔๐] คนมีศรัทธา มีปัญญาดี ตั้งอยู่ในธรรม<br>
  มีศีลสมบูรณ์ แม้เพียงคนเดียว<br>
  ย่อมมีประโยชน์แก่ญาติและพวกพ้องทั้งหลายผู้ไม่มีศรัทธา<br>
  [๒๔๑] ญาติทั้งหลายถูกเราผู้มีความรักญาติและพวกพ้อง<br>
  แนะนำตักเตือนแล้วด้วยความเอ็นดู<br>
  จึงทำสักการะบูชาในภิกษุทั้งหลาย<br>
  [๒๔๒] ญาติเหล่านั้นตายล่วงลับไป<br>
  ได้รับความสุขในเทพชั้นดาวดึงส์<br>
  พี่น้องชายและมารดาของข้าพระองค์<br>
  พรั่งพร้อมด้วยกามคุณตามที่ปรารถนา บันเทิงอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๗๗ }</span></p><hr><p>
  พระสุตตันตปิฎก ขุททกนิกาย เถรคาถา [๓. ติกนิบาต] ๑๐. สาฏิมัตติยเถรคาถา<br>
  ๙. ยโสชเถรคาถา<br>
  ภาษิตของพระยโสชเถระ<br>
  (พระผู้มีพระภาคเมื่อจะทรงสรรเสริญพระยโสชเถระว่า เป็นผู้มีความปรารถนา<br>
  น้อยอย่างยิ่ง จึงได้ตรัสพระคาถานี้ว่า)<br>
  [๒๔๓] นรชนผู้รู้ประมาณในข้าวและน้ำ ย่อมซูบผอม<br>
  มีตัวสะพรั่งด้วยเส้นเอ็นคล้ายเถาหญ้านาง แต่มีใจไม่ย่อท้อ<br>
  (พระยโสชเถระเมื่อกล่าวสอนธรรมแก่ภิกษุทั้งหลาย จึงได้กล่าว ๒ คาถาไว้<br>
  ดังนี้ว่า)<br>
  [๒๔๔] ภิกษุถูกเหลือบและยุงกัดในป่าใหญ่<br>
  พึงเป็นผู้มีสติอดกลั้นในอันตรายนั้น<br>
  เหมือนช้างในสงคราม<br>
  [๒๔๕] ภิกษุอยู่ผู้เดียว เป็นเหมือนพรหม<br>
  อยู่ ๒ รูปเหมือนเทพ<br>
  อยู่ ๓ รูปเหมือนชาวบ้าน<br>
  อยู่มากกว่านั้น ย่อมมีความโกลาหลมากขึ้น</p>
<p> ๑๐. สาฏิมัตติยเถรคาถา<br>
  ภาษิตของพระสาฏิมัตติยเถระ<br>
  (สาฏิมัตติยเถระเมื่อกล่าวสอนธรรมแก่เจ้าของเรือนนั้น จึงได้กล่าว ๓<br>
  คาถาไว้ดังนี้ว่า)<br>
  [๒๔๖] เมื่อก่อน ท่านมีศรัทธา<br>
  (แต่)วันนี้ ท่านไม่มีศรัทธา<br>
  สิ่งใดเป็นของท่าน ขอสิ่งนั้นจงเป็นของท่านตามเดิมเถิด<br>
  เราไม่มีความทุจริต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๗๘ }</span></p><hr><p>
  พระสุตตันตปิฎก ขุททกนิกาย เถรคาถา [๓. ติกนิบาต] ๑๒. อุตตรปาลเถรคาถา<br>
  [๒๔๗] เพราะศรัทธาไม่เที่ยง คลอนแคลน<br>
  ศรัทธานั้น เราเห็นมาแล้วอย่างนั้น<br>
  คนทั้งหลายรักง่ายหน่ายเร็ว<br>
  ในความรักและความหน่ายนั้น พระมุนีจะชนะได้อย่างไร<br>
  [๒๔๘] คนทั้งหลายย่อมหุงอาหารไว้เพื่อมุนี<br>
  ทุกตระกูล ตระกูลละเล็กละน้อย<br>
  เราจะเที่ยวบิณฑบาตด้วยปลีแข้ง เพราะกำลังแข้งของเรายังมีอยู่</p>
<p> ๑๑. อุปาลิเถรคาถา<br>
  ภาษิตของพระอุปาลิเถระ<br>
  (พระอุบาลีเถระเมื่อกล่าวสอนภิกษุทั้งหลาย จึงได้กล่าว ๓ คาถาไว้ดังนี้ว่า)<br>
  [๒๔๙] ภิกษุออกบวชใหม่ด้วยศรัทธา ยังใหม่(ต่อการศึกษา)<br>
  พึงคบกัลยาณมิตรผู้มีอาชีวะบริสุทธิ์ ไม่เกียจคร้าน<br>
  [๒๕๐] ภิกษุออกบวชใหม่ด้วยศรัทธา ยังใหม่อยู่ในหมู่สงฆ์<br>
  พึงเป็นผู้ฉลาดศึกษาพระวินัย<br>
  [๒๕๑] ภิกษุออกบวชใหม่ด้วยศรัทธา ยังใหม่<br>
  พึงเป็นผู้ฉลาดในสิ่งที่ควรและไม่ควร<br>
  ไม่ควรประพฤติตนเป็นคนออกหน้าออกตา</p>
<p> ๑๒. อุตตรปาลเถรคาถา<br>
  ภาษิตของพระอุตตรเถระ<br>
  (พระอุตตรปาลเถระได้กล่าว ๓ คาถาไว้ดังนี้ว่า)<br>
  [๒๕๒] เบญจกามคุณซึ่งทำใจให้ลุ่มหลง<br>
  ได้ทำเราผู้เป็นบัณฑิต สงบ<br>
  สามารถค้นคว้าประโยชน์ได้ ให้ตกอยู่ในโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๗๙ }</span></p><hr><p>
  พระสุตตันตปิฎก ขุททกนิกาย เถรคาถา [๓. ติกนิบาต] ๑๔. โคตมเถรคาถา<br>
  [๒๕๓] เราได้ตกไปในอำนาจแห่งมาร<br>
  ถูกลูกศรคือราคะเสียบติดแน่น<br>
  ก็ยังสามารถเปลื้องตนจากบ่วงมัจจุราชได้<br>
  [๒๕๔] กามทั้งปวงเราละได้แล้ว<br>
  ภพทั้งปวงเราทำลายได้แล้ว<br>
  การเวียนว่ายตายเกิดสิ้นไปแล้ว<br>
  บัดนี้ ไม่มีการเกิดอีก</p>
<p> ๑๓. อภิภูตเถรคาถา<br>
  ภาษิตของพระอภิภูตเถระ<br>
  (พระอภิภูตเถระได้กล่าว ๓ คาถาไว้ดังนี้ว่า)<br>
  [๒๕๕] ขอเชิญญาติทั้งหลายเท่าที่มาประชุมกันในสมาคมนี้ทั้งหมด<br>
  โปรดตั้งใจฟัง เราจักแสดงธรรมโปรดท่านทั้งหลาย<br>
  การเกิดบ่อย ๆ เป็นทุกข์<br>
  [๒๕๖] ขอท่านทั้งหลายจงพากเพียร บากบั่น<br>
  ขวนขวายในคำสอนของพระพุทธเจ้า<br>
  กำจัดเสนาของพญามัจจุราชเสีย<br>
  เหมือนกุญชรทำลายเรือนไม้อ้อ<br>
  [๒๕๗] ผู้ไม่ประมาทอยู่ในพระธรรมวินัยนี้<br>
  จะละการเวียนว่ายตายเกิด แล้วทำที่สุดทุกข์ได้</p>
<p> ๑๔. โคตมเถรคาถา<br>
  ภาษิตของพระโคตมเถระ<br>
  (พระโคตมเถระแสดงธรรมด้วย ๓ คาถาไว้ดังนี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๘๐ }</span></p><hr><p>
  พระสุตตันตปิฎก ขุททกนิกาย เถรคาถา [๓. ติกนิบาต] ๑๕. หารติเถรคาถา<br>
  [๒๕๘] เราเมื่อยังท่องเที่ยวไปมาได้ไปตกนรกบ้าง<br>
  ได้ไปถือปฏิสนธิยังเปตโลกบ้าง<br>
  ในกำเนิดสัตว์ดิรัจฉานอันมีแต่ทุกข์บ้าง<br>
  เราเสวยทุกข์อยู่หลายประการมาเป็นเวลานาน<br>
  [๒๕๙] แม้อัตภาพมนุษย์ เราก็ผ่านมามากแล้ว<br>
  เราได้ไปสวรรค์เป็นครั้งคราว<br>
  และได้ดำรงอยู่ในรูปภพ อรูปภพ<br>
  เนวสัญญีนาสัญญีภพ (และ) อสัญญีภพ<br>
  [๒๖๐] เรารู้แจ้งชัดภพทั้งหลายอันหาแก่นสารมิได้<br>
  ถูกปัจจัยปรุงแต่ง ไม่ยั่งยืน เปลี่ยนแปลงตลอดเวลา<br>
  ครั้นรู้แจ้งภพนั้นอันเกิดในตนแล้ว<br>
  จึงเป็นผู้มีสติ ได้บรรลุสันติธรรมที่แท้จริง</p>
<p> ๑๕. หาริตเถรคาถา<br>
  ภาษิตของพระหาริตเถระ<br>
  (พระหาริตเถระเมื่อจะพยากรณ์พระอรหัต จึงได้กล่าว ๓ คาถาไว้ดังนี้ว่า)<br>
  [๒๖๑] ผู้ต้องการจะทำกิจที่ควรทำก่อนในภายหลัง<br>
  ย่อมพลาดจากฐานะที่นำความสุขมาให้<br>
  และย่อมเดือดร้อนในภายหลัง<br>
  [๒๖๒] บุคคลพึงพูดถึงสิ่งที่ตนทำได้<br>
  ไม่พึงพูดถึงสิ่งที่ตนทำไม่ได้<br>
  บัณฑิตย่อมรู้จักบุคคลผู้ไม่ทำ ดีแต่พูด<br>
  [๒๖๓] นิพพานที่พระสัมมาสัมพุทธเจ้าทรงแสดงแล้ว<br>
  เป็นสุขดีหนอ ไม่มีความโศก ปราศจากกิเลสดุจธุลี<br>
  เกษม เป็นที่ดับทุกข์ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๘๑ }</span></p><hr><p>
  พระสุตตันตปิฎก ขุททกนิกาย เถรคาถา [๓. ติกนิบาต] รวมเรื่องพระเถรที่มีในนิบาต<br>
  ๑๖. วิมลเถรคาถา<br>
  ภาษิตของพระวิมลเถระ<br>
  (พระวิมลเถระได้กล่าว ๓ คาถาไว้ดังนี้ว่า)<br>
  [๒๖๔] ผู้ปรารถนาความสุขที่ยั่งยืน<br>
  พึงเว้นปาปมิตรเสียให้ไกล<br>
  คบหาแต่คนดี และพึงอยู่ในโอวาทของท่าน<br>
  [๒๖๕] บุคคลเกาะท่อนไม้เล็ก ๆ ย่อมจมลงในมหาสมุทร ฉันใด<br>
  บุคคลแม้มีความเป็นอยู่ดี อาศัยคนเกียจคร้าน<br>
  ก็จมลงในสังสารวัฏได้ ฉันนั้น<br>
  เพราะฉะนั้น บุคคลควรเว้นคนเกียจคร้าน<br>
  มีความเพียรย่อหย่อนเสีย<br>
  [๒๖๖] บุคคลพึงอยู่ร่วมกับเหล่าบัณฑิตผู้สงัด เป็นอริยะ<br>
  มีใจเด็ดเดี่ยว เข้าฌานอยู่ ปรารภความเพียรเป็นนิตย์<br>
  ติกนิบาต จบ</p>
<p> รวมเรื่องพระเถรที่มีในนิบาตนี้ คือ<br>
<br>
   ๑. พระอังคณิกภารทวาชเถระ   ๒. พระปัจจยเถระ<br>
   ๓. พระพากุลเถระ  ๔. พระธนิยเถระ<br>
   ๕. พระมาตังคบุตรเถระ  ๖. พระขุชชโสภิตเถระ<br>
   ๗. พระวารณเถระ  ๘. พระปัสสิกเถระ<br>
   ๙. พระยโสชเถระ ๑๐. พระสาฏิมัตติยเถระ<br>
   ๑๑. พระอุบาลีเถระ ๑๒. พระอุตตรปาลเถระ<br>
   ๑๓. พระอภิภูตเถระ ๑๔. พระโคตมเถระ<br>
   ๑๕. พระพาริตเถระ ๑๖. พระวิมลเถระ<br>
  <br>
  ในติกนิบาต รวมพระเถระได้ ๑๖ รูป<br>
  รวมคาถาได้ ๔๘ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๘๒ }</span></p><hr><p>
  พระสุตตันตปิฎก ขุททกนิกาย เถรคาถา [๔. จตุตกกนิบาต] ๒. ภคุเถรคาถา<br>
  ๔. จตุกกนิบาต<br>
  ๑. นาคสมาลเถรคาถา<br>
  ภาษิตของพระนาคสมาลเถระ<br>
  (พระนาคสมาลเถระพยากรณ์พระอรหัตด้วย ๔ คาถาไว้ดังนี้ว่า)<br>
  [๒๖๗] หญิงนักฟ้อนตกแต่งร่างกายนุ่งผ้าสวยงาม<br>
  ทัดทรงดอกไม้ ลูบไล้ด้วยจุรณแก่นจันทน์<br>
  ฟ้อนรำอยู่ในท่ามกลางถนนหลวง เมื่อดนตรีบรรเลงอยู่<br>
  [๒๖๘] เมื่อเราเดินเข้าไปบิณฑบาต<br>
  ได้เห็นนางผู้ตกแต่งร่างกาย นุ่งผ้าสวยงาม<br>
  เหมือนบ่วงมัจจุราชที่วางดักไว้<br>
  [๒๖๙] จากนั้น โยนิโสมนสิการจึงเกิดขึ้นแก่เรา โทษก็ปรากฏ<br>
  ความเบื่อหน่ายก็เกิดขึ้นพร้อมกัน<br>
  [๒๗๐] ต่อแต่นั้น จิตของเราก็หลุดพ้น<br>
  ท่านจงมองเห็นธรรมว่าเป็นธรรมดีงาม<br>
  เราบรรลุวิชชา ๓๑ ได้ทำตามคำสั่งสอนของพระพุทธเจ้าแล้ว</p>
<p> ๒. ภคุเถรคาถา<br>
  ภาษิตของพระภคุเถระ<br>
  (พระภคุเถระได้กล่าว ๔ คาถาไว้ดังนี้ว่า)<br>
  [๒๗๑] เราถูกความง่วงเหงาหาวนอนครอบงำ<br>
  ได้ออกไปจากที่อยู่ กำลังขึ้นที่จงกรม<br>
  ได้ล้มลงที่พื้นดินตรงนั้นเอง<br><br>เชิงอรรถ :<br>
  ๑ วิชชา ๓ คือ (๑) ปุพเพนิวาสานุสติญาณ ความรู้ที่ให้ระลึกชาติได้ (๒) จุตูปปาตญาณ
  ความรู้การจุติ<br>
  และอุบัติของสัตว์ทั้งหลาย (๓) อาสวักขยญาณ ความรู้ที่ทำอาสวะให้สิ้น (ที.ปา.
  ๑๑/๓๕๓/๒๕๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๘๓ }</span></p><hr><p>
  พระสุตตันตปิฎก ขุททกนิกาย เถรคาถา [๔. จตุตกกนิบาต] ๓. สภิยเถรคาถา<br>
  [๒๗๒] เรานั้นนวดตัวแล้ว กลับขึ้นที่จงกรมใหม่<br>
  มีใจตั้งมั่นดีแล้ว ได้จงกรม ณ ที่จงกรม<br>
  [๒๗๓] จากนั้น โยนิโสมนสิการจึงเกิดขึ้นแก่เรา<br>
  โทษก็ปรากฏ ความเบื่อหน่ายก็เกิดขึ้นพร้อมกัน<br>
  [๒๗๔] ต่อแต่นั้น จิตของเราก็หลุดพ้น<br>
  ท่านจงมองเห็นธรรมว่าเป็นธรรมดีงาม<br>
  เราบรรลุวิชชา ๓ ได้ทำตามคำสั่งสอนของพระพุทธเจ้าแล้ว</p>
<p> ๓. สภิยเถรคาถา<br>
  ภาษิตของพระสภิยเถระ<br>
  (พระสภิยเถระแสดงธรรมด้วย ๔ คาถาไว้ดังนี้ว่า)<br>
  [๒๗๕] ชนเหล่าอื่นย่อมไม่รู้ว่า พวกเรากำลังย่อยยับอยู่ในโลกนี้<br>
  บรรดาชนเหล่านั้น ชนเหล่าใดรู้แจ้งอยู่<br>
  ความทะเลาะวิวาทกันย่อมระงับได้จากสำนักของชนเหล่านั้น<br>
  [๒๗๖] เมื่อพวกที่ไม่รู้สึก ยังประพฤติยึดถืออยู่เหมือนจะไม่ตาย<br>
  ความทะเลาะวิวาทย่อมสงบลงไม่ได้เลย<br>
  ส่วนพวกที่รู้ธรรมตามความเป็นจริง<br>
  ย่อมไม่กระสับกระส่าย<br>
  ในเมื่อสัตว์ทั้งหลายกระสับกระส่ายอยู่<br>
  [๒๗๗] กรรมที่ย่อหย่อน วัตรที่เศร้าหมอง<br>
  และพรหมจรรย์ที่พึงระลึกถึงด้วยความระแวงสงสัย<br>
  ทุกอย่างนั้นไม่มีผลมาก<br>
  [๒๗๘] ผู้ใดไม่มีความเคารพในเพื่อนพรหมจารีทั้งหลาย<br>
  ผู้นั้นย่อมห่างไกลจากพระสัทธรรม เหมือนฟ้ากับดิน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๘๔ }</span></p><hr><p>
  พระสุตตันตปิฎก ขุททกนิกาย เถรคาถา [๔. จตุตกกนิบาต] ๕. ชัมพุกเถรคาถา<br>
  ๔. นันทกเถรคาถา<br>
  ภาษิตของพระนันทกเถระ<br>
  (พระนันทกเถระได้กล่าว ๔ คาถาไว้ดังนี้ว่า)<br>
  [๒๗๙] น่าติเตียนร่างกายของเธอ<br>
  ที่เต็มไปด้วยของน่ารังเกียจ มีกลิ่นเหม็น<br>
  เป็นฝักฝ่ายของมาร ชุ่มไปด้วยกิเลส<br>
  มีช่อง ๙ ช่อง๑ เป็นที่ไหลออกแห่งของไม่สะอาดเป็นประจำ<br>
  [๒๘๐] เธออย่าได้คิดถึงเรื่องเก่า<br>
  อย่ามาเย้ายวนพระอริยสาวกเลย<br>
  แม้ในสวรรค์ ท่านเหล่านั้นก็ยังไม่ยินดี<br>
  จะกล่าวไปใยถึงกามคุณของมนุษย์เล่า<br>
  [๒๘๑] ชนเหล่าใดโง่เขลา เบาปัญญา<br>
  ไม่มีความคิด ถูกโมหะครอบงำ<br>
  ชนเช่นนั้นย่อมยินดีในบ่วงที่มารวางดักไว้นั้น<br>
  [๒๘๒] ชนเหล่าใดคลายราคะ โทสะ และอวิชชาได้แล้ว<br>
  ชนเช่นนั้นเป็นผู้มั่นคง ตัดด้ายคือตัณหาที่นำไปสู่ภพได้ขาด<br>
  ไม่มีเครื่องผูก จึงไม่ยินดีในบ่วงแห่งมารนั้น</p>
<p> ๕. ชัมพุกเถรคาถา<br>
  ภาษิตของพระชัมพุกเถระ<br>
  (พระชัมพุกเถระได้กล่าว ๔ คาถาไว้ดังนี้ว่า)<br>
  [๒๘๓] ตลอดเวลา ๕๕ ปี เรามีกายหมักหมมด้วยฝุ่น<br>
  บริโภคอาหารเดือนละครั้ง ถอนผมและหนวดออกแล้ว<br><br>เชิงอรรถ :<br>
  ๑ ทวาร ๙ คือ ตา (๒) หู (๒) จมูก (๒) ปาก (๑) ทวารหนัก (๑) ทวารเบา (๑) รวมเป็น
  ๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๘๕ }</span></p><hr><p>
  พระสุตตันตปิฎก ขุททกนิกาย เถรคาถา [๔. จตุตกกนิบาต] ๖. เสนกเถรคาถา<br>
  [๒๘๔] ยืนด้วยเท้าข้างเดียว เว้นการนั่ง<br>
  กินคูถแห้งและไม่ยินดีอาหารที่เขาเชื้อเชิญ<br>
  [๒๘๕] เราได้ทำบาปกรรมอันเป็นเหตุให้ไปสู่ทุคติเป็นอันมากเช่นนั้น<br>
  ถูกโอฆะต่าง ๆ พัดพาไป<br>
  จึงได้ถึงพระพุทธเจ้าว่าเป็นที่พึ่ง<br>
  [๒๘๖] ท่านจงมองเห็นการถึงสรณะ<br>
  จงมองเห็นธรรมว่าเป็นธรรมดีงาม<br>
  เราบรรลุวิชชา ๓ ได้ทำตามคำสั่งสอนของพระพุทธเจ้าแล้ว</p>
<p> ๖. เสนกเถรคาถา<br>
  ภาษิตของพระเสนกเถระ<br>
  (พระเสนกเถระได้กล่าว ๔ คาถาด้วยการเปล่งอุทานว่า)<br>
  [๒๘๗] เป็นการดีหนอที่เรามาใกล้ท่าน้ำคยาในวันเพ็ญเดือน ๔<br>
  เพราะได้เห็นพระสัมมาสัมพุทธเจ้าทรงแสดงธรรมอันประเสริฐ<br>
  [๒๘๘] ซึ่งพระองค์มีพระรัศมีมากอย่าง<br>
  เป็นพระคณาจารย์ ผู้ถึงความเป็นผู้เลิศ<br>
  ทรงเป็นผู้นำอย่างยอดเยี่ยมของชาวโลกพร้อมทั้งเทวโลก<br>
  ทรงเป็นผู้ชนะมาร มีพระญาณหาประมาณมิได้<br>
  [๒๘๙] มีอานุภาพมาก มีความเพียรมาก มีความรุ่งเรืองมาก<br>
  ไม่มีอาสวะ สิ้นอาสวะทั้งมวล<br>
  เป็นพระศาสดา ไม่มีภัยแต่ที่ไหน ๆ<br>
  [๒๙๐] พระผู้มีพระภาคพระองค์นั้น<br>
  ได้ทรงปลดเปลื้องเรามีนามว่าเสนกะ<br>
  ผู้เศร้าหมองมานาน ถูกมิจฉาทิฏฐิหุ้มห่อไว้<br>
  จากกิเลสเครื่องร้อยรัดทั้งสิ้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๘๖ }</span></p><hr><p>
  พระสุตตันตปิฎก ขุททกนิกาย เถรคาถา [๔. จตุตกกนิบาต] ๘. ราหุลเถรคาถา<br>
  ๗. สัมภูตเถรคาถา<br>
  ภาษิตของพระสัมภูตเถระ<br>
  ทราบว่า ท่านพระสัมภูตเถระได้กล่าวคาถา ๔ คาถาไว้ดังนี้ว่า<br>
  [๒๙๑] ผู้ใดรีบในเวลาที่ควรช้า<br>
  และช้าในเวลาที่ควรรีบ<br>
  ผู้นั้นเป็นคนเขลา ย่อมประสบทุกข์<br>
  เพราะไม่จัดแจงโดยแยบคาย<br>
  [๒๙๒] ประโยชน์ของเขาย่อมเสื่อมไป<br>
  เหมือนดวงจันทร์ข้างแรม<br>
  เขาย่อมได้รับความตำหนิจากวิญญูชน<br>
  และพลาดจากมิตรทั้งหลาย<br>
  [๒๙๓] ผู้ใดช้าในเวลาที่ควรช้า<br>
  และรีบในเวลาที่ควรรีบ<br>
  ผู้นั้นเป็นบัณฑิตย่อมประสบสุข<br>
  เพราะจัดแจงโดยอุบายที่แยบคาย<br>
  [๒๙๔] ประโยชน์ของเขา ย่อมบริบูรณ์<br>
  เหมือนดวงจันทร์ข้างขึ้น<br>
  เขาย่อมได้รับการยกย่องสรรเสริญ<br>
  และไม่พลาดจากมิตรทั้งหลาย</p>
<p> ๘. ราหุลเถรคาถา<br>
  ภาษิตของพระราหุลเถระ<br>
  (พระราหุลเถระได้กล่าว ๔ คาถาไว้ดังนี้ว่า)<br>
  [๒๙๕] ชนทั้งหลายรู้จักเราว่า พระราหุลผู้เจริญ<br>
  เพียบพร้อมด้วยคุณสมบัติ ๒ ประการนั่นเอง<br>
  คือเพราะเหตุที่เราเป็นโอรสของพระพุทธเจ้า<br>
  และได้ดวงตาเห็นธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๘๗ }</span></p><hr><p>
  พระสุตตันตปิฎก ขุททกนิกาย เถรคาถา [๔. จตุตกกนิบาต] ๙. จันทนเถรคาถา<br>
  [๒๙๖] อนึ่ง เพราะอาสวะของเราหมดสิ้นแล้ว<br>
  และเพราะไม่มีการเกิดอีก<br>
  เราจึงเป็นพระอรหันต์ ผู้ควรแก่ทักษิณา<br>
  บรรลุวิชชา ๓ เห็นอมตธรรม<br>
  [๒๙๗] สัตว์ทั้งหลายมืดมนเพราะกาม<br>
  ถูกข่ายรัดรึงไว้แน่น ถูกเครื่องมุงบังคือตัณหาปกคลุมไว้<br>
  ถูกเครื่องผูกคือความประมาทผูกพันไว้ เหมือนปลาในข้อง<br>
  [๒๙๘] เราสลัดกามนั้นได้ ตัดบ่วงมารได้<br>
  ถอนตัณหาพร้อมทั้งรากเหง้า<br>
  จึงเป็นผู้เย็นดับสนิท</p>
<p> ๙. จันทนเถรคาถา<br>
  ภาษิตของพระจันทนเถระ<br>
  (พระจันทนเถระได้พยากรณ์พระอรหัตด้วยคาถาไว้ดังนี้ว่า)<br>
  [๒๙๙] ภรรยาแต่งตัวด้วยเครื่องประดับล้วนแต่เป็นทองคำ<br>
  มีหมู่สาวใช้ห้อมล้อม ได้อุ้มลูกมาหาเรา<br>
  [๓๐๐] แต่(เรา)พอเห็นนางผู้เป็นมารดาแห่งบุตรของเรา<br>
  ได้ตกแต่งร่างกายนุ่งผ้าสวยงาม กำลังมา<br>
  เหมือนบ่วงมัจจุราชที่วางดักไว้<br>
  [๓๐๑] จากนั้น โยนิโสมนสิการจึงเกิดขึ้นแก่เรา<br>
  โทษก็ปรากฏ ความเบื่อหน่ายก็เกิดขึ้นพร้อมกัน<br>
  [๓๐๒] ต่อแต่นั้น จิตของเราก็หลุดพ้น<br>
  ท่านจงมองเห็นธรรมว่าเป็นธรรมดีงาม<br>
  เราบรรลุวิชชา ๓ ได้ทำตามคำสั่งสอนของพระพุทธเจ้าแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๘๘ }</span></p><hr><p>
  พระสุตตันตปิฎก ขุททกนิกาย เถรคาถา [๔. จตุตกกนิบาต] ๑๐. ธัมมิกเถรคาถา<br>
  ๑๐. ธัมมิกเถรคาถา<br>
  ภาษิตของพระธรรมิกเถระ<br>
  (พระศาสดา ได้ตรัส ๓ พระคาถาไว้ดังนี้ว่า)<br>
  [๓๐๓] ธรรมเท่านั้นย่อมรักษาผู้ประพฤติธรรม<br>
  ธรรมที่ประพฤติดีแล้วย่อมนำสุขมาให้<br>
  นี้เป็นอานิสงส์ในธรรมที่ประพฤติดีแล้ว<br>
  ผู้ประพฤติธรรมย่อมไม่ไปสู่ทุคติ<br>
  [๓๐๔] เพราะธรรมและอธรรมทั้งสองมีผลไม่เหมือนกัน<br>
  อธรรมนำไปสู่นรก<br>
  ธรรมให้ถึงสุคติ<br>
  [๓๐๕] เพราะเหตุนั้น บุคคลเมื่อชื่นชมยินดีด้วยโอวาท<br>
  อันพระตถาคตผู้มั่นคงตรัสไว้ดีแล้วอย่างนี้<br>
  พึงทำความพอใจในธรรมทั้งหลาย<br>
  สาวกทั้งหลายของพระตถาคตผู้ประเสริฐ<br>
  ตั้งอยู่ในธรรมแล้ว เป็นนักปราชญ์<br>
  ถึงธรรมว่าเป็นที่พึ่งอันประเสริฐสุด<br>
  ย่อมพ้นไปได้<br>
  (พระธรรมิกเถระได้พยากรณ์พระอรหัตด้วยคาถาสุดท้ายว่า)<br>
  [๓๐๖] เรากำจัดอวิชชาซึ่งเป็นรากเหง้าดุจหัวฝี<br>
  ถอนข่ายคือตัณหาได้แล้ว<br>
  เรานั้นสิ้นสังสารวัฏแล้ว<br>
  และไม่มีกิเลสเป็นเหตุขัดข้อง<br>
  เหมือนดวงจันทร์ในวันเพ็ญปราศจากเมฆหมอก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๘๙ }</span></p><hr><p>
  พระสุตตันตปิฎก ขุททกนิกาย เถรคาถา [๔. จตุตกกนิบาต] ๑๒. มุทิตเถรคาถา<br>
  ๑๑. สัปปกเถรคาถา<br>
  ภาษิตของพระสัปปกเถระ<br>
  (พระสัปปกเถระได้กล่าว ๔ คาถาไว้ดังนี้ว่า)<br>
  [๓๐๗] เมื่อใด นางนกยางมีขนขาวสะอาด<br>
  ถูกความกลัวต่อเมฆดำ(ฝนฟ้าคะนอง)คุกคาม<br>
  ปรารถนาจะกลับรัง จะบินเข้าสู่รัง<br>
  เมื่อนั้น แม่น้ำอชกรณี ย่อมทำเราให้รื่นรมย์<br>
  [๓๐๘] เมื่อใด นางนกยางมีขนขาวสะอาด<br>
  ถูกความกลัวต่อเมฆดำคุกคาม<br>
  ไม่เห็นที่เร้นที่หลบภัย ย่อมเสาะหาที่เร้นที่หลบภัย<br>
  เมื่อนั้น แม่น้ำอชกรณี ย่อมทำเราให้รื่นรมย์<br>
  [๓๐๙] ต้นหว้าทั้งหลาย ณ ที่นั้น ๆ ทั้งสองฟากฝั่ง<br>
  ทำฝั่งแม่น้ำข้างหลังถ้ำใหญ่ให้งดงาม<br>
  จะทำสัตว์อะไร ไม่ให้ยินดีได้ในที่นั้นเล่า<br>
  [๓๑๐] กบทั้งหลายมีผู้เสียงเบา<br>
  หลบหนีฝูงงูพิษได้อย่างปลอดภัย<br>
  พากันส่งเสียงร้องอย่างไพเราะ<br>
  วันนี้เป็นสมัยที่อยู่ปราศจากภูเขาและแม่น้ำก็หาไม่<br>
  แม่น้ำอชกรณีเป็นแม่น้ำที่ปลอดภัย สวยงาม น่ารื่นรมย์ดี</p>
<p> ๑๒. มุทิตเถรคาถา<br>
  ภาษิตของพระมุทิตเถระ<br>
  (พระมุทิตเถระได้กล่าว ๔ คาถาไว้ดังนี้ว่า)<br>
  [๓๑๑] เราต้องการจะเลี้ยงชีพ จึงได้บรรพชาอุปสมบทแล้ว<br>
  จากนั้นจึงได้มีศรัทธา มีความเพียรบากบั่นมั่นคง โดยตั้งใจว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๙๐ }</span></p><hr><p>
  พระสุตตันตปิฎก ขุททกนิกาย เถรคาถา [๔. จตุตกกนิบาต] รวมเรื่องพระเถระที่มีในนิบาต<br>
  [๓๑๒] ร่างกายของเรานี้จงแตกทำลายไปเถิด<br>
  เนื้อหนังของเราจงเหือดแห้งไป<br>
  แข้งขาทั้ง ๒ จะหลุดจากที่ต่อเข่าทั้ง ๒ พลัดตกไปก็ตามที<br>
  [๓๑๓] เมื่อเรายังถอนลูกศรคือตัณหาขึ้นไม่ได้<br>
  เราจักไม่กิน ไม่ดื่ม ไม่ออกไปจากวิหาร<br>
  ทั้งจักไม่เอนกายนอน<br>
  [๓๑๔] เชิญท่านดู ความเพียรและความบากบั่นของเรานั้น<br>
  ผู้อยู่อย่างนี้ เราบรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว<br>
  จตุกกนิบาต จบ</p>
<p> รวมเรื่องพระเถระที่มีในนิบาตนี้ คือ<br>
<br>
   ๑. พระนาคสมาลเถระ   ๒. พระภคุเถระ<br>
   ๓. พระสภิยเถระ  ๔. พระนันทกเถระ<br>
   ๕. พระชัมพุกเถระ  ๖. พระเสนกเถระ<br>
   ๗. พระสัมภูตเถระ  ๘. พระราหุลเถระ<br>
   ๙. พระจันทนเถระ ๑๐. พระธรรมิกเถระ<br>
   ๑๑. พระสัปปกเถระ ๑๒. พระมุทิตเถระ<br>
  <br>
  มี ๕๒ (๔๘) คาถา<br>
  และพระเถระทั้งหมดก็มี ๑๓ รูป (๑๒ รูป) ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๙๑ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๑. ราชทัตตเถรคาถา<br>
  ๕. ปัญจกนิบาต<br>
  ๑. ราชทัตตเถรคาถา<br>
  ภาษิตของพระราชทัตตเถระ<br>
  (พระราชทัตตเถระได้กล่าว ๕ คาถาไว้ดังนี้ว่า)<br>
  [๓๑๕] ภิกษุไปป่าช้าผีดิบ๑แล้ว<br>
  ได้เห็นซากศพหญิงที่ถูกทอดทิ้งไว้ในป่าช้า<br>
  ทั้งถูกหมู่หนอนบ่อนกัดกินอยู่<br>
  [๓๑๖] ธรรมดาคนผู้รักสวยรักงามบางพวก<br>
  พบเห็นซากศพอันเลวแล้วพากันเกลียดชัง<br>
  (แต่)กามราคะปรากฏแก่เรา<br>
  เรานั้นเป็นเหมือนคนตาบอด<br>
  เพราะไม่เห็นของไม่สะอาด<br>
  ที่ไหลออกจากทวารทั้ง ๙ ในซากศพนั้น<br>
  [๓๑๗] ชั่วระยะเวลาที่ข้าวสุก<br>
  เราหลีกออกจากสถานที่นั้น<br>
  มีสติสัมปชัญญะ<br>
  ได้เข้าไปยังสถานที่สมควรแห่งหนึ่ง<br>
  [๓๑๘] จากนั้น โยนิโสมนสิการจึงเกิดขึ้นแก่เรา<br>
  โทษก็ปรากฏ ความเบื่อหน่ายก็เกิดขึ้นพร้อมกัน<br>
  [๓๑๙] ต่อแต่นั้น จิตของเราก็หลุดพ้น<br>
  ท่านจงมองเห็นธรรมว่าเป็นธรรมดีงาม<br>
  เราบรรลุวิชชา ๓ ได้ทำตามคำสั่งสอนของพระพุทธเจ้าแล้ว<br><br>เชิงอรรถ :<br>
  ๑ ภิกฺขุ อสุภกมฺมฏฺฐานตฺถํ อุปคนฺตฺวา ภิกษุไปป่าช้าผีดิบเพื่อเจริญอสุภกรรมฐาน
  (ขุ.เถร.อ. ๒/๓๑๕/๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๙๒ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๒. สุภูตเถรคาถา<br>
  ๒. สุภูตเถรคาถา<br>
  ภาษิตของพระสุภูตเถระ<br>
  (พระสุภูตเถระได้กล่าว ๕ คาถาไว้ดังนี้ว่า)<br>
  [๓๒๐] คนผู้ประสงค์จะทำการงาน<br>
  ประกอบตนอยู่ในการงานที่ไม่ควรประกอบ<br>
  หากยังขืนทำอยู่<br>
  จะไม่ประสบความสำเร็จ<br>
  การประกอบในการงานที่ไม่ควรประกอบนั้นแล<br>
  เป็นลักษณะแห่งความล้มเหลว<br>
  [๓๒๑] บุคคลใดยังเพิกถอนความเป็นอยู่อย่างลำบากไม่ได้<br>
  หากละทิ้งความไม่ประมาทซึ่งเป็นธรรมอันเอกเสีย<br>
  บุคคลนั้นเป็นเหมือนคนกาลกิณี<br>
  หากละทิ้งธรรมอื่น ๆ เสียแม้ทั้งหมด<br>
  ก็จะพึงเป็นเหมือนคนตาบอด<br>
  เพราะมองไม่เห็นทั้งธรรมที่สงบและธรรมที่ไม่สงบ<br>
  [๓๒๒] บุคคลควรพูดถึงสิ่งที่ตนทำได้<br>
  ไม่พึงพูดถึงสิ่งที่ตนทำไม่ได้<br>
  บัณฑิตทั้งหลายย่อมรู้จักบุคคลผู้ไม่ทำ ดีแต่พูด<br>
  [๓๒๓] ดอกไม้งาม มีสีสวย(แต่)ไม่มีกลิ่น แม้ฉันใด<br>
  วาจาสุภาษิตก็ฉันนั้น<br>
  ย่อมไม่มีผลแก่ผู้ไม่ทำตาม<br>
  [๓๒๔] ดอกไม้งาม มีทั้งสีและมีกลิ่น แม้ฉันใด<br>
  วาจาสุภาษิต ก็ฉันนั้น<br>
  ย่อมมีผลแก่ผู้ทำตามด้วยดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๙๓ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๓. คิริมานันทเถรคาถา<br>
  ๓. คิริมานันทเถรคาถา<br>
  ภาษิตของพระคิริมานันทเถระ<br>
  (พระคิริมานันทเถระได้กล่าว ๕ คาถาไว้ดังนี้ว่า)<br>
  [๓๒๕] ฝนตกลงมาเสียงดังกระหึ่มคล้ายเสียงเพลงอันไพเราะ<br>
  กุฎีของเราสบาย มุงบังมิดชิดดี<br>
  เราเข้าไปสงบอยู่ในกุฎีนั้น<br>
  ถ้าต้องการจะตก ก็จงตกลงมาเถิดฝน<br>
  [๓๒๖] ฝนตกลงมาเสียงดังกระหึ่มคล้ายเสียงเพลงอันไพเราะ<br>
  กุฎีของเราสบาย มุงบังมิดชิดดี<br>
  เรามีจิตสงบอยู่ในกุฎีนั้น<br>
  ถ้าต้องการจะตก ก็จงตกลงมาเถิดฝน<br>
  [๓๒๗] ฝนตกลงมาเสียงดังกระหึ่มคล้ายเสียงเพลงอันไพเราะ<br>
  กุฎีของเราสบาย มุงบังมิดชิดดี<br>
  เราไม่มีราคะอยู่ในกุฎีนั้น<br>
  ถ้าต้องการจะตก ก็จงตกลงมาเถิดฝน<br>
  [๓๒๘] ฝนตกลงมาเสียงดังกระหึ่มคล้ายเสียงเพลงอันไพเราะ<br>
  กุฎีของเราสบาย มุงบังมิดชิดดี<br>
  เราไม่มีโทสะอยู่ในกุฎีนั้น<br>
  ถ้าต้องการจะตก ก็จงตกลงมาเถิดฝน<br>
  [๓๒๙] ฝนตกลงมาเสียงดังกระหึ่มคล้ายเสียงเพลงขับอันไพเราะ<br>
  กุฎีของเราสบาย มุงบังมิดชิดดี<br>
  เราไม่มีโมหะอยู่ในกุฎีนั้น<br>
  ถ้าต้องการจะตก ก็จงตกลงมาเถิดฝน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๙๔ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๔. สุมนเถรคาถา<br>
  ๔. สุมนเถรคาถา<br>
  ภาษิตของพระสุมนเถระ<br>
  (พระสุมนเถระเมื่อเปล่งอุทานจึงได้กล่าว ๕ คาถาไว้ดังนี้ว่า)<br>
  [๓๓๐] พระอุปัชฌาย์ปรารถนาธรรมข้อใด ในบรรดาธรรมทั้งหลาย<br>
  จึงได้อนุเคราะห์เราผู้มุ่งหวังแต่นิพพาน<br>
  กิจที่ควรทำ เราได้ทำเสร็จสิ้นแล้ว<br>
  [๓๓๑] ธรรม๑เราได้บรรลุแล้ว<br>
  ทำให้แจ้งประจักษ์ด้วยตนเองแล้ว<br>
  เรานั้นมีญาณบริสุทธิ์ หมดความสงสัย<br>
  จึงประกาศให้แจ้งในสำนักท่าน<br>
  [๓๓๒] เรารู้จักขันธ์ที่อาศัยอยู่มาก่อน๒<br>
  ชำระทิพยจักษุให้หมดจดแล้ว<br>
  เราได้บรรลุประโยชน์ตน ได้ทำตามคำสั่งสอนของพระพุทธเจ้าแล้ว<br>
  [๓๓๓] เราไม่ประมาท<br>
  ศึกษาสิกขามาอย่างดีในคำสอนของท่าน<br>
  กิเลสอาสวะทั้งมวลของเราสิ้นไปแล้ว<br>
  บัดนี้ ไม่มีการเกิดอีก<br>
  [๓๓๔] ท่านมีแต่ความเอ็นดู<br>
  ได้อนุเคราะห์สั่งสอนเรา ด้วยข้อวัตรปฏิบัติที่ประเสริฐ<br>
  คำสอนของท่านไม่ไร้ค่า<br>
  เราเป็นอันเตวาสิกศึกษาแล้วในสำนักของท่าน<br><br>เชิงอรรถ :<br>
  ๑ มรรค ๔ (๑) โสดาปัตติมรรค (๒) สกทาคามิมรรค (๓) อนาคามิมรรค (๔) อรหัตตมรรค<br>
  (ขุ.เถร.อ. ๒/๓๓๑/๕๕)<br>
  ๒ บุพเพสันนิวาส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๙๕ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๖. นทีกัสสปเถรคาถา<br>
  ๕. วัฑฒเถรคาถา<br>
  ภาษิตของพระวัฑฒเถระ<br>
  (พระวัฑฒเถระได้กล่าว ๕ คาถากึ่งไว้ดังนี้ว่า)<br>
  [๓๓๕] ทราบว่า โยมมารดาของเราดีแท้<br>
  ได้ชี้ให้เราเห็นประตักอันเป็นคำสั่งสอน<br>
  ซึ่งเราได้ถูกท่านผู้ให้กำเนิด พร่ำสอน ฟังคำมาแล้ว<br>
  ก็ได้ปรารภความเพียร มีใจเด็ดเดี่ยว<br>
  ได้บรรลุสัมโพธิญาณอันยอดเยี่ยม<br>
  [๓๓๖] เราเป็นพระอรหันต์ ผู้ควรแก่ทักษิณา<br>
  บรรลุวิชชา ๓ เห็นอมตธรรม<br>
  ชนะเสนามารได้แล้ว อยู่อย่างไม่มีอาสวะ<br>
  [๓๓๗] อาสวะที่มีแก่เราทั้งภายในและภายนอก<br>
  เราถอนได้หมดสิ้นแล้ว และจะเกิดขึ้นไม่ได้อีก<br>
  [๓๓๘] โยมมารดาเป็นหญิงผู้มีความแกล้วกล้า<br>
  ได้กล่าวเนื้อความนี้แก่เรา<br>
  แม้เมื่อเราเป็นบุตรของท่านผู้ไม่มีกิเลส<br>
  กิเลสอันเปรียบเหมือนหมู่ไม้ในป่าก็ย่อมไม่มีแก่ท่านแน่<br>
  [๓๓๙] ทุกข์เราทำให้สิ้นสุดแล้ว<br>
  อัตภาพนี้มีเป็นครั้งสุดท้าย<br>
  สังสารวัฏคือความเกิดและความตายหมดสิ้นแล้ว<br>
  บัดนี้ ไม่มีการเกิดอีก</p>
<p> ๖. นทีกัสสปเถรคาถา<br>
  ภาษิตของพระนทีกัสสปเถระ<br>
  (พระนทีกัสสปเถระได้กล่าว ๕ คาถาไว้ดังนี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๙๖ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๗. คยากัสสสปเถรคาถา<br>
  [๓๔๐] พระพุทธเจ้าได้เสด็จมาสู่แม่น้ำเนรัญชรา<br>
  เพื่อเป็นประโยชน์แก่เราผู้ได้ฟังธรรมแล้วละมิจฉาทิฏฐิได้<br>
  [๓๔๑] ครั้งเมื่อเราเป็นปุถุชนยังมืดมนอยู่<br>
  สำคัญเอาว่า การบูชายัญนี้เป็นความบริสุทธิ์<br>
  จึงได้บูชายัญต่าง ๆ ชนิด และได้บูชาไฟด้วย<br>
  [๓๔๒] เรานั้นยึดถือทิฏฐิ<br>
  ลุ่มหลงไปด้วยการเชื่อถือผิด<br>
  เป็นคนตาบอด ยังไม่รู้แจ้ง<br>
  ได้สำคัญถึงความไม่บริสุทธิ์ ว่าเป็นความบริสุทธิ์<br>
  [๓๔๓] มิจฉาทิฏฐิเราละได้แล้ว<br>
  ภพทั้งปวงเราทำลายได้แล้ว<br>
  บัดนี้ เราบูชาไฟคือพระสัมมาสัมพุทธเจ้าผู้ควรแก่ทักษิณา<br>
  เราจะนอบน้อมพระตถาคต<br>
  [๓๔๔] ความลุ่มหลงทั้งปวงเราละได้แล้ว<br>
  ภวตัณหาเราก็ทำลายได้แล้ว<br>
  การเวียนว่ายตายเกิดสิ้นไปแล้ว<br>
  บัดนี้ ไม่มีการเกิดอีก</p>
<p> ๗. คยากัสสปเถรคาถา<br>
  ภาษิตของพระคยากัสสปเถระ<br>
  (พระคยากัสสปเถระได้กล่าว ๕ คาถาไว้ดังนี้ว่า)<br>
  [๓๔๕] เรานั้นได้ลงน้ำ(ลอยบาป)ในแม่น้ำคยา<br>
  ในวันเพ็ญเดือน ๔ วันหนึ่ง ๓ เวลา<br>
  คือ เวลาเช้า เวลาเที่ยง เวลาเย็น<br>
  โดยเข้าใจเอาว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๙๗ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๘. วักกลิเถรคาถา<br>
  [๓๔๖] เราได้เสวยบาปกรรมที่เราทำไว้ในชาติอื่น ๆ แต่ปางก่อน<br>
  บัดนี้ เราจะลอยบาปนั้นเสียตรงนี้<br>
  เราได้มีความเห็นอย่างนี้มาแต่เดิม<br>
  [๓๔๗] เรานั้นครั้นฟังพระวาจาสุภาษิต<br>
  อันเป็นบทที่ประกอบด้วยเหตุผลแล้ว<br>
  ก็ได้พิจารณาเห็นเนื้อความตามความเป็นจริง<br>
  ได้อย่างถ่องแท้ โดยแยบคาย<br>
  [๓๔๘] ล้างบาปได้หมดแล้ว เป็นผู้ไม่มีมลทิน<br>
  หมดจดสะอาด บริสุทธิ์<br>
  เป็นทายาทของพระพุทธเจ้า<br>
  เป็นบุตรพุทธโอรส<br>
  [๓๔๙] เราก้าวลงสู่กระแสน้ำคือมรรคอันมีองค์ ๘<br>
  ลอยบาปได้หมดแล้ว จึงบรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว</p>
<p> ๘. วักกลิเถรคาถา<br>
  ภาษิตของพระวักกลิเถระ<br>
  (พระผู้มีพระภาคได้ตรัสถามว่า)<br>
  [๓๕๐] เธอ เมื่ออยู่ในป่าใหญ่เป็นสถานที่ลำบาก<br>
  หาปัจจัยได้ยาก ถูกโรคลมรบกวน จักทำอย่างไรละภิกษุ<br>
  พระวักกลิเถระ (ได้กราบทูลว่า)<br>
  [๓๕๑] ข้าพระองค์จักแผ่ปีติสุขอันไพบูลย์ไปทั่วร่างกาย<br>
  ครอบงำแม้ปัจจัยที่เศร้าหมอง อยู่ในป่าใหญ่<br>
  [๓๕๒] จะเจริญสติปัฏฐาน ๔ อินทรีย์ ๕ พละ ๕<br>
  และโพชฌงค์ ๗ อยู่ในป่าใหญ่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๙๘ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๙. วิชิตเสนเถรคาถา<br>
  [๓๕๓] ข้าพระองค์พอได้เห็นเพื่อนพรหมจารี๑ทั้งหลาย<br>
  ผู้ปรารภความเพียร มีใจเด็ดเดี่ยว<br>
  มีความบากบั่นมั่นคงเป็นนิตย์ มีความสามัคคีพร้อมเพรียงกัน<br>
  มีความเห็นร่วมกัน จึงจักอยู่ในป่าใหญ่<br>
  [๓๕๔] เมื่อระลึกถึงพระพุทธเจ้า ผู้ฝึกพระองค์แล้ว<br>
  มีพระหฤทัยตั้งมั่น จักเป็นผู้ไม่เกียจคร้าน<br>
  ทั้งกลางวันและกลางคืนอยู่ในป่าใหญ่</p>
<p> ๙. วิชิตเสนเถรคาถา<br>
  ภาษิตของพระวิชิตเสนเถระ<br>
  (พระวิชิตเสนเถระได้กล่าว ๕ คาถาไว้ดังนี้ว่า)<br>
  [๓๕๕] เราจะคล้องจิตของเจ้าไว้<br>
  เหมือนควาญช้างกักช้างไว้ที่ประตูเมือง<br>
  เราจะไม่ชักนำเจ้าซึ่งเป็นข่ายแห่งกามเกิดในร่างกาย<br>
  ให้เป็นไปในกรรมชั่ว<br>
  [๓๕๖] เจ้าถูกเราคล้องไว้จะไปไม่ได้<br>
  เหมือนช้างไม่ได้ช่องประตู หมดทางไป<br>
  แน่ะจิตผู้ชั่วช้า ก็เจ้าผู้ดื้อด้าน<br>
  จะพอใจในกรรมชั่ว เที่ยวไปเสมอ ๆ มิได้<br>
  [๓๕๗] ควาญช้างผู้มีกำลังเข้มแข็ง<br>
  ย่อมบังคับช้างที่จับได้ใหม่ ยังไม่ได้ฝึก<br>
  ทั้งไม่ต้องการ(จะให้ฝึก)ด้วย ให้อยู่ในอำนาจได้ ฉันใด<br>
  เราจะบังคับเจ้าให้อยู่ในอำนาจได้ ฉันนั้น<br><br>เชิงอรรถ :<br>
  ๑ ผู้ประพฤติพรหมจรรย์,ผู้ประพฤติธรรมมีเว้นจากเมถุนเป็นต้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๙๙ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๑๐. ยสทัตตเถรคาถา<br>
  [๓๕๘] สารถีมือหนึ่ง เก่งในการฝึกม้าให้ดี<br>
  ย่อมฝึกม้าให้รอบรู้ได้ ฉันใด<br>
  เราตั้งอยู่ในพละ ๕<br>
  จะฝึกเจ้าให้ได้ ฉันนั้น<br>
  [๓๕๙] จักใช้สติผูกเจ้าไว้ จะคอยเอาใจใส่ฝึกเจ้า<br>
  เจ้าจิตเอ๋ย เจ้าถูกบังคับให้ทำธุระด้วยความเพียรแล้ว<br>
  จะไปไกลจากอารมณ์ภายในนี้ไม่ได้</p>
<p> ๑๐. ยสทัตตเถรคาถา<br>
  ภาษิตของพระยสทัตตเถระ<br>
  (พระยสทัตตเถระได้กล่าว ๕ คาถาไว้ดังนี้ว่า)<br>
  [๓๖๐] คนปัญญาทราม คิดแต่จะแข่งดี<br>
  ถึงฟังคำสอนของพระชินเจ้า<br>
  ก็ยังไกลจากพระสัทธรรม เหมือนฟ้ากับดิน<br>
  [๓๖๑] คนปัญญาทราม คิดแต่จะแข่งดี<br>
  ถึงฟังคำสอนของพระชินเจ้า<br>
  ก็ยังเสื่อมจากพระสัทธรรม เหมือนดวงจันทร์ข้างแรม<br>
  [๓๖๒] คนปัญญาทราม คิดแต่จะแข่งดี<br>
  ถึงฟังคำสอนของพระชินเจ้า<br>
  ก็ยังเหี่ยวแห้งในพระสัทธรรม เหมือนปลาในน้ำน้อย<br>
  [๓๖๓] คนปัญญาทราม คิดแต่จะแข่งดี<br>
  ถึงฟังคำสอนของพระชินเจ้า<br>
  ก็ไม่งอกงามในพระสัทธรรม เหมือนพืชเน่าในไร่นา<br>
  [๓๖๔] ส่วนผู้ใดมีจิตอันคุ้มครองไว้แล้ว ย่อมฟังคำสอนของพระชินเจ้า<br>
  ผู้นั้นทำอาสวะทั้งปวงให้สิ้นไป ทำพระอรหัตให้แจ้งแล้ว<br>
  บรรลุนิพพานอันสงบอย่างยิ่ง เป็นผู้ไม่มีอาสวะ ปรินิพพาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๐๐ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๑๒. โกสิยเถรคาถา<br>
  ๑๑. โสณกุฏิกัณณเถรคาถา<br>
  ภาษิตของพระโสณกุฏิกัณณเถระ<br>
  (พระโสณกุฏิกัณณเถระได้กล่าว ๕ คาถาไว้ดังนี้ว่า)<br>
  [๓๖๕] เราได้อุปสมบทแล้ว เป็นผู้หลุดพ้น ไม่มีอาสวะ<br>
  ได้เฝ้าพระผู้มีพระภาคพระองค์นั้น<br>
  และได้อยู่ร่วมกับพระองค์ในพระวิหาร<br>
  [๓๖๖] พระผู้มีพระภาคประทับอยู่กลางแจ้งหลายราตรีนั่นเทียว<br>
  คราวนั้นพระศาสดา ผู้ทรงฉลาดในธรรมเป็นเครื่องอยู่<br>
  ได้เสด็จเข้าไปสู่พระวิหาร<br>
  [๓๖๗] พระโคดมได้ทรงลาดผ้าสังฆาฏิ<br>
  สำเร็จสีหไสยาสน์ ละความขลาดกลัวได้แล้ว<br>
  เหมือนราชสีห์นอนอยู่ในถ้ำภูเขา<br>
  [๓๖๘] จากนั้น โสณสาวกของพระสัมมาสัมพุทธเจ้า<br>
  ผู้กล่าววาจาไพเราะ<br>
  ได้กล่าวพระสัทธรรมถวาย<br>
  เบื้องพระพักตร์พระพุทธเจ้าผู้ประเสริฐ<br>
  [๓๖๙] กำหนดรู้เบญจขันธ์<br>
  ทำอริยมรรคมีองค์ ๘ อันเป็นทางตรงให้เจริญ<br>
  บรรลุนิพพานอันสงบอย่างยิ่ง<br>
  จักเป็นผู้ไม่มีอาสวะ ปรินิพพาน</p>
<p> ๑๒. โกสิยเถรคาถา<br>
  ภาษิตของพระโกสิยเถระ<br>
  (พระโกสิยเถระได้กล่าว ๕ คาถาไว้ดังนี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๐๑ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] ๑๒. โกสิยเถรคาถา<br>
  [๓๗๐] ผู้ใดเป็นปราชญ์ รู้คำสั่งสอนของครูทั้งหลาย<br>
  พึงอยู่ในโอวาทของท่าน<br>
  และพึงทำความเคารพให้เกิดในโอวาทของท่าน<br>
  ผู้นั้นชื่อว่ามีความภักดี เป็นบัณฑิต<br>
  และพึงเป็นผู้วิเศษเพราะรู้ธรรมทั้งหลาย<br>
  [๓๗๑] อันตรายที่ร้ายแรงเกิดขึ้นแล้ว<br>
  ทำผู้ใดซึ่งพิจารณาอยู่ให้หวั่นไหวไม่ได้<br>
  ผู้นั้นชื่อว่ามีกำลัง เป็นบัณฑิต<br>
  และพึงเป็นผู้วิเศษเพราะรู้ธรรมทั้งหลาย<br>
  [๓๗๒] ผู้ใดตั้งมั่นไม่หวั่นไหว<br>
  มีปัญญาลึกซึ้ง เหมือนมหาสมุทร<br>
  เห็นอรรถที่ละเอียด<br>
  ผู้นั้นชื่อว่าเป็นผู้ไม่ง่อนแง่น เป็นบัณฑิต<br>
  และพึงเป็นผู้วิเศษ เพราะรู้ธรรมทั้งหลาย<br>
  [๓๗๓] ผู้ใดเป็นพหูสูต ทรงธรรม<br>
  และมักประพฤติธรรมสมควรแก่ธรรม<br>
  ผู้นั้นชื่อว่าเป็นบัณฑิตเช่นกับครูนั้น<br>
  และพึงเป็นผู้วิเศษเพราะรู้ธรรมทั้งหลาย<br>
  [๓๗๔] ผู้ใดย่อมรู้ความหมายของพระปริยัติธรรม<br>
  ที่พระสัมมาสัมพุทธเจ้าตรัสไว้แล้ว<br>
  และครั้นรู้แล้วก็ทำตามที่รู้<br>
  ผู้นั้นชื่อว่าเป็นผู้อยู่ในอำนาจเหตุผล เป็นบัณฑิต<br>
  และพึงเป็นผู้วิเศษเพราะรู้ธรรมทั้งหลาย<br>
  ปัญจกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๐๒ }</span></p><hr><p>
  พระสุตตันตปิฎก ขุททกนิกาย เถรคาถา [๕. ปัญจกนิบาต] รวมเรื่องพระเถระที่มีในนิบาต<br>
  รวมเรื่องพระเถระที่มีในนิบาตนี้ คือ<br>
  <br>
   ๑. พระราชทัตตเถระ   ๒. พระสุภูตเถระ<br>
   ๓. พระคิริมานันทเถระ  ๔. พระสุมนเถระ<br>
   ๕. พระวัฑฒเถระ  ๖. พระนทีกัสสปเถระ<br>
   ๗. พระคยากัสสปเถระ  ๘. พระวักกลิเถระ<br>
   ๙. พระวิชิตเถระ ๑๐. พระยสทัตตเถระ<br>
   ๑๑. พระโสณกุฏิกัณณเถระ ๑๒. พระโกสิยเถระ<br>
  </p>
<p> ในนิบาตนี้ มีพระเถระ ๑๒ รูป<br>
  กล่าวรูปละ ๕ คาถา รวมเป็น ๖๐ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๐๓ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๑. อุรุเวลกัสสปเถรคาถา<br>
  ๖. ฉักกนิบาต<br>
  ๑. อุรุเวลกัสสปเถรคาถา<br>
  ภาษิตของพระอุรุเวลกัสสปเถระ<br>
  (พระอุรุเวลกัสสปเถระได้กล่าว ๖ คาถาไว้ดังนี้ว่า)<br>
  [๓๗๕] (พระโคดมยังไม่กำราบเราเพียงใด)<br>
  เราเห็นปาฏิหาริย์ของพระโคดมผู้เรืองยศแล้ว<br>
  ก็ยังเป็นคนลวงโลกด้วยความริษยา และมานะ<br>
  ยังไม่นอบน้อม เพียงนั้น<br>
  [๓๗๖] พระศาสดาผู้เป็นสารถีฝึกคน<br>
  ทรงทราบความดำริของเราแล้ว ก็ทรงปราม<br>
  แต่นั้น เราก็ได้มีความสังเวช<br>
  ขนพองสยองเกล้าอย่างไม่เคยเป็น<br>
  [๓๗๗] คราวนั้น เราละความสำเร็จนิดหน่อยของเรา<br>
  ครั้งที่เคยเป็นชฎิล๑<br>
  แล้วบวชในพระศาสนาของพระชินเจ้า<br>
  [๓๗๘] ครั้งก่อน เรายินดีด้วยการบูชายัญ มุ่งกามสุคติภูมิ<br>
  ภายหลัง ถอนราคะ โทสะ และแม้โมหะได้ขาด<br>
  [๓๗๙] เรารู้ขันธ์ที่อาศัยอยู่มาก่อน<br>
  ได้ชำระทิพยจักษุให้หมดจดแล้ว<br>
  มีฤทธิ์ รู้จิตของผู้อื่น<br>
  และบรรลุทิพพโสตญาณ<br>
  [๓๘๐] อนึ่ง เราออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นเป็นที่สิ้นไปแห่งสังโยชน์ทั้งปวง เราบรรลุแล้ว<br><br>เชิงอรรถ :<br>
  ๑ นักบวชประเภทหนึ่ง เกล้าผมมุ่นเป็นมวยสูงขึ้น มักถือลัทธิบูชาไฟ บางครั้งจัดเข้าในพวกฤษี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๐๔ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต]๒. เตกิจฉกานิเถรคาถา<br>
  ๒. เตกิจฉกานิเถรคาถา<br>
  ภาษิตของพระเตกิจฉกานิเถระ<br>
  (มารกล่าวว่า)<br>
  [๓๘๑] ข้าวเปลือกเขาเก็บไว้ในฉาง<br>
  ข้าวสาลีก็ยังอยู่ในลาน<br>
  ข้าพเจ้าไม่ได้ก้อนข้าว<br>
  บัดนี้ยังจะทำอย่างไร<br>
  (พระเตกิจฉกานิเถระกล่าวว่า)<br>
  [๓๘๒] ท่านเลื่อมใสแล้ว<br>
  จงระลึกถึงพระพุทธเจ้า<br>
  ซึ่งมีพระคุณหาประมาณมิได้<br>
  จะเป็นผู้มีสรีระที่ปีติถูกต้องแล้วเบิกบานใจเนือง ๆ<br>
  [๓๘๓] ท่านเลื่อมใสแล้ว<br>
  จงระลึกถึงพระธรรม<br>
  ซึ่งมีพระคุณหาประมาณมิได้<br>
  จะเป็นผู้มีสรีระที่ปีติถูกต้องแล้ว เบิกบานใจเนือง ๆ<br>
  [๓๘๔] ท่านเลื่อมใสแล้ว<br>
  จงระลึกถึงพระสงฆ์<br>
  ซึ่งมีพระคุณหาประมาณมิได้<br>
  จะเป็นผู้มีสรีระที่ปีติถูกต้องแล้ว เบิกบานใจเนือง ๆ<br>
  (มารกล่าวว่า)<br>
  [๓๘๕] ท่านอยู่กลางแจ้ง<br>
  ตลอดราตรีที่เย็น ซึ่งเป็นฤดูหนาวเหล่านี้<br>
  ท่านอย่าได้ถูกความหนาวรบกวน เบียดเบียนเลย<br>
  นิมนต์เข้าวิหารซึ่งมีบานประตูหน้าต่างมิดชิดเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๐๕ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๓. มหานาคเถรคาถา<br>
  (พระเตกิจฉกานิเถระกล่าวว่า)<br>
  [๓๘๖] เราจะสัมผัสอัปปมัญญาทั้งสี่๑<br>
  และจะมีความสุข อยู่ด้วยอัปปมัญญาเหล่านั้น<br>
  เราจะอยู่อย่างไม่หวั่นไหว<br>
  ไม่เดือดร้อน เพราะความหนาวอยู่</p>
<p> ๓. มหานาคเถรคาถา<br>
  ภาษิตของพระมหานาคเถระ<br>
  (พระมหานาคเถระได้กล่าว ๖ คาถาไว้ดังนี้ว่า)<br>
  [๓๘๗] ผู้ใดไม่มีความเคารพในเพื่อนพรหมจารีทั้งหลาย<br>
  ผู้นั้น ย่อมเสื่อมจากพระสัทธรรม<br>
  เหมือนปลาในน้ำน้อย<br>
  [๓๘๘] ผู้ใดไม่มีความเคารพในเพื่อนพรหมจารีทั้งหลาย<br>
  ผู้นั้น ไม่งอกงามในพระสัทธรรม<br>
  เหมือนพืชเน่าในไร่นา<br>
  [๓๘๙] ผู้ใดไม่มีความเคารพในเพื่อนพรหมจารีทั้งหลาย<br>
  ผู้นั้น ย่อมอยู่ห่างไกลจากนิพพาน<br>
  ในพระศาสนาของพระศาสดาผู้เป็นพระธรรมราชา<br>
  [๓๙๐] ผู้ใดมีความเคารพในเพื่อนพรหมจารีทั้งหลาย<br>
  ผู้นั้น ย่อมไม่เสื่อมจากพระสัทธรรม<br>
  เหมือนปลาในน้ำมาก<br><br>เชิงอรรถ :<br>
  ๑ อัปปมัญญา ๔ คือ พรหมวิหาร ๔ (๑. เมตตา ความรักใคร่ปรารถนาดีอยากให้เขามีความสุข
  ๒. กรุณา<br>
  ความสงสารคิดช่วยให้พ้นทุกข์ ๓. มุทิตา ความยินดีในเมื่อผู้อื่นมีสุข ๔. อุเบกขา
  ความมีใจเป็นกลาง ไม่<br>
  เอนเอียงเพราะรักเพราะชัง) ที่ชื่อว่าอัปปมัญญาเพราะแผ่ไปโดยไม่มีประมาณในสัตว์ในบุคคล
  ไม่จำกัดขอบเขต<br>
  (ขุ.เถร.อ. ๒/๓๘๖/๙๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๐๖ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๔. กุลลเถรคาถา<br>
  [๓๙๑] ผู้ใดมีความเคารพในเพื่อนพรหมจารีทั้งหลาย<br>
  ผู้นั้นย่อมงอกงามในพระสัทธรรม<br>
  เหมือนพืชดีในไร่นา<br>
  [๓๙๒] ผู้ใดมีความเคารพในเพื่อนพรหมจารีทั้งหลาย<br>
  ผู้นั้นย่อมอยู่ใกล้นิพพาน<br>
  ในพระศาสนาของพระศาสดาผู้เป็นพระธรรมราชา</p>
<p> ๔. กุลลเถรคาถา<br>
  ภาษิตของพระกุลลเถระ<br>
  (พระกุลลเถระได้กล่าว ๖ คาถาไว้ดังนี้ว่า)<br>
  [๓๙๓] กุลลภิกษุ ไปป่าช้าผีดิบ<br>
  ได้เห็นซากศพหญิงที่ถูกทอดทิ้งไว้ในป่าช้า<br>
  ทั้งถูกหมู่หนอนบ่อนกัดกิน<br>
  [๓๙๔] กุลละเอ๋ย เจ้าจงพิจารณาดูร่างกายที่กระสับกระส่าย<br>
  ไม่สะอาด เปื่อยเน่า หลั่งของไม่สะอาดเข้าออก<br>
  ที่พวกคนเขลาชื่นชมกันนัก<br>
  [๓๙๕] เราใช้แว่นคือพระธรรมส่องดูร่างกายนี้<br>
  ซึ่งว่างเปล่าทั้งภายในและภายนอก<br>
  เพื่อบรรลุญาณทัสสนะ๑<br>
  [๓๙๖] ร่างกายของเรานี้ กับซากศพนั้น ก็เหมือนกัน<br>
  ซากศพนั่นกับร่างกายของเรานี้ ก็เหมือนกัน<br>
  ร่างกายนี้ ท่อนล่าง ท่อนบน ก็เหมือนกัน<br>
  ท่อนบน ท่อนล่างก็เหมือนกัน<br><br>เชิงอรรถ :<br>
  ๑ ปัญญาหยั่งรู้ด้วยการเห็นธรรม คือ บรรลุธรรมจักษุกล่าวคือมรรคญาณ (ขุ.เถร.อ.
  ๒/๓๙๕/๑๐๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๐๗ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๕. มาลุงกยปุตตเถรคาถา<br>
  [๓๙๗] ร่างกายกลางวัน กลางคืน ก็เหมือนกัน<br>
  กลางคืน กลางวัน ก็เหมือนกัน <br>
  ในกาลก่อนกับภายหลัง ก็เหมือนกัน<br>
  ภายหลัง กับกาลก่อนก็เหมือนกัน<br>
  [๓๙๘] อิสรชนผู้เพียบพร้อมด้วยกามสุข<br>
  ที่เขาบำเรอด้วยดนตรีเครื่องห้า ย่อมไม่ยินดีเช่นนั้น<br>
  เหมือนกับเราผู้มีจิตแน่วแน่<br>
  พิจารณาเห็นธรรมแจ่มแจ้งโดยชอบ</p>
<p> ๕. มาลุงกยปุตตเถรคาถา<br>
  ภาษิตของพระมาลุงกยบุตรเถระ<br>
  (พระมาลุงกยบุตรเถระแสดงธรรมด้วย ๖ คาถาไว้ดังนี้ว่า)<br>
  [๓๙๙] ตัณหา ย่อมเจริญแก่มนุษย์ ผู้ประพฤติประมาท<br>
  เหมือนเถาย่านทรายเจริญอยู่ในป่า<br>
  เขาย่อมเร่ร่อนไปมา<br>
  เหมือนวานรที่ต้องการผลไม้ เที่ยวเร่ร่อนไปในป่า<br>
  [๔๐๐] ตัณหาที่เลวทรามซ่านไปในโลกนี้<br>
  ย่อมครอบงำบุคคลใดไว้ได้<br>
  ความโศกย่อมเจริญแก่บุคคลนั้น<br>
  เหมือนหญ้าคมบางที่ถูกฝนตกรดแล้วเจริญงอกงามขึ้น<br>
  [๔๐๑] ส่วนบุคคลใด ครอบงำตัณหาที่เลวทรามนั้น<br>
  ซึ่งล่วงได้ยาก ในโลกไว้ได้<br>
  ความโศกย่อมตกไปจากบุคคลนั้น<br>
  เหมือนหยาดน้ำกลิ้งตกไปจากใบบัว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๐๘ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๖. สัปปทาสเถรคาถา<br>
  [๔๐๒] เพราะเหตุนั้น เราขอเตือนท่านทั้งหลาย<br>
  ขอท่านทั้งหลายที่ประชุมกันในที่นี้ จงมีความเจริญ<br>
  ขอท่านทั้งหลายจงขุดรากเหง้าแห่งตัณหา<br>
  เหมือนผู้ต้องการหญ้าแฝกขุดหญ้าแฝกอยู่<br>
  มารอย่าได้ระรานท่านทั้งหลายอยู่ร่ำไป<br>
  เหมือนกระแสน้ำระรานไม้อ้อ<br>
  [๔๐๓] ท่านทั้งหลาย จงทำตามพระพุทธพจน์<br>
  ขณะอย่าได้ล่วงเลยท่านทั้งหลายไปเสีย<br>
  เพราะเหล่าชนที่ปล่อยให้ขณะล่วงเลยไป<br>
  แออัดกันในนรก เศร้าโศกอยู่<br>
  [๔๐๔] ความประมาทคือความเลินเล่อ จัดเป็นธุลี<br>
  ธุลีเกิดจากความประมาท<br>
  บุคคลพึงถอนลูกศรที่เสียบอยู่ในหทัยของตน<br>
  ด้วยความไม่ประมาท และด้วยวิชชาเถิด</p>
<p> ๖. สัปปทาสเถรคาถา<br>
  ภาษิตของพระสัปปาทเถระ<br>
  (พระสัปปทาสเถระได้กล่าว ๖ คาถาไว้ดังนี้ว่า)<br>
  [๔๐๕] ตั้งแต่เราบวชมาได้ ๒๕ พรรษา<br>
  ไม่ได้ความสงบใจ แม้เพียงดีดนิ้วมือ<br>
  [๔๐๖] เราไม่ได้เอกัคคตาจิต๑ ถูกกามราคะรบกวน<br>
  ประคองแขนคร่ำครวญ<br>
  ไม่ยอมออกจากวิหารโดยคิดว่า<br><br>เชิงอรรถ :<br>
  ๑ จิตมีอารมณ์เป็นหนึ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๐๙ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๗. กาติยานเถรคาถา<br>
  [๔๐๗] ชีวิตจะมีประโยชน์อะไรสำหรับเรา<br>
  เราจะนำศัสตรามา คนอย่างเรา จะบอกลาสิกขาทำไมเล่า<br>
  ควรตายเสียเถิด<br>
  [๔๐๘] คราวนั้น เราได้ฉวยมีดโกนขึ้นอยู่บนเตียงน้อย<br>
  ได้จดมีดโกน เพื่อจะเชือดหลอดคอของตน<br>
  [๔๐๙] แต่นั้น โยนิโสมนสิการก็เกิดขึ้นแก่เรา<br>
  โทษก็ปรากฏ ความเบื่อหน่ายก็เกิดขึ้นพร้อมกัน<br>
  [๔๑๐] ต่อแต่นั้น จิตของเราก็หลุดพ้น<br>
  ท่านจงมองเห็นธรรมว่าเป็นธรรมดีงาม<br>
  เราบรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว</p>
<p> ๗. กาติยานเถรคาถา<br>
  ภาษิตของพระกาติยานเถระ<br>
  (พระกาติยานเถระได้กล่าว ๖ คาถาไว้อย่างนี้)<br>
  [๔๑๑] ลุกขึ้นนั่งเถิด กาติยานะ อย่ามัวนอนหลับอยู่เลย<br>
  จงตื่นเถิด อย่าให้มัจจุราช ซึ่งเป็นพวกพ้องของความประมาท<br>
  ชนะเธอผู้เกียจคร้านด้วยอุบายที่โกงได้เลย<br>
  [๔๑๒] ชาติและชราครอบงำเธอ<br>
  เหมือนกำลังคลื่นมหาสมุทร<br>
  เธอนั้นจงทำที่พึ่งอย่างดีสำหรับตนเสีย<br>
  เพราะเธอไม่มีที่พึ่งอย่างอื่น<br>
  ทั้งในโลกนี้และโลกหน้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๑๐ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๘. มิคชาลเถรคาถา<br>
  [๔๑๓] พระศาสดาชี้บอกทางนี้<br>
  ซึ่งล่วงพ้นกิเลสเครื่องข้อง<br>
  และจากภัยคือชาติและชรา<br>
  เธอจงอย่าได้ประมาทตลอดยามต้นและยามปลาย<br>
  หมั่นกระทำความเพียรให้มั่นเถิด<br>
  [๔๑๔] จงปลดเปลื้องเครื่องผูกทั้งหลายที่เป็นของเดิมเสีย<br>
  ใช้สอยผ้าสังฆาฏิ ปลงผมด้วยมีดโกน<br>
  และฉันอาหารที่เที่ยวภิกษาจารได้มา<br>
  อย่าเห็นแก่การเล่นสนุกสนาน<br>
  อย่าเห็นแก่การหลับนอน จงหมั่นเข้าฌานเถิด กาติยานะ<br>
  [๔๑๕] เธอจงเพ่งฌาน ชนะกิเลส<br>
  เธอเป็นผู้ฉลาดในทางที่ปลอดโปร่งจากโยคะ<br>
  จะถึงความบริสุทธิ์ซึ่งไม่มีความบริสุทธิ์อื่นใดยิ่งกว่าแล้วปรินิพพาน<br>
  เหมือนไฟลุกโชนที่เขาดับด้วยน้ำ<br>
  [๔๑๖] ประทีปที่มีเปลวไฟน้อย ย่อมดับไปเพราะลม<br>
  เหมือนเถาวัลย์หลุดร่วงเพราะลม ฉันใด<br>
  เธอผู้มีโคตรเหมือนพระอินทร์ แม้เธอก็ฉันนั้น<br>
  อย่าถือมั่น จงกำจัดมารเสีย<br>
  จงปราศจากความกำหนัดพอใจในเวทนาทั้งหลาย<br>
  จงเป็นผู้สงบเย็น รอคอยกาลปรินิพพานในอัตภาพนี้แล</p>
<p> ๘. มิคชาลเถรคาถา<br>
  ภาษิตของพระมิคชาลเถระ<br>
  (พระมิคชาลเถระได้กล่าว ๖ คาถาไว้ดังนี้ว่า)<br>
  [๔๑๗] พระพุทธเจ้าผู้เป็นเผ่าพันธ์แห่งพระอาทิตย์ย์<br>
  ทรงมีพระจักษุ ได้ทรงแสดงไว้ดีแล้ว ซึ่งพระธรรม<br>
  ที่ล่วงสังโยชน์ได้ทั้งหมด<br>
  ทำวัฏฏะให้พินาศไปสิ้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๑๑ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๙. เชนตปุโรหิตปุตตเถรคาถา<br>
  [๔๑๘] เป็นธรรมที่นำเหล่าสัตว์ออกจากสงสาร<br>
  เป็นเครื่องข้ามพ้นสงสารได้<br>
  ทำรากเหง้าแห่งตัณหาให้เหือดแห้งไป<br>
  ทำลายกรรมกิเลสซึ่งเป็นที่ตั้งแห่งความอาฆาตที่มีรากเป็นพิษ<br>
  ให้ถึงความดับ<br>
  [๔๑๙] พระธรรมซึ่งเป็นเครื่องกำจัดกรรมให้สิ้นสุด<br>
  อันพระพุทธเจ้าแสดงแล้ว<br>
  เพื่อทำลายรากเหง้าอวิชชา ให้ตกไปด้วยวชิรญาณ<br>
  เมื่อการยึดถือวิญญาณทั้งหลายปรากฏขึ้น<br>
  [๔๒๐] เป็นธรรมให้รู้เวทนาทั้งหลายได้แจ่มแจ้ง<br>
  ปลดเปลื้องอุปาทาน<br>
  พิจารณาเห็นภพดุจหลุมถ่านเพลิงด้วยญาณ<br>
  [๔๒๑] เป็นธรรมหยั่งรู้ได้ยาก ลึกซึ้ง<br>
  ห้ามความแก่และความตายได้<br>
  เป็นทางประเสริฐประกอบด้วยองค์ ๘ สงบทุกข์ เกษม<br>
  [๔๒๒] เป็นธรรมเครื่องเห็นแสงสว่างตามความเป็นจริง<br>
  ถึงความปลอดโปร่งอย่างมาก สงบ มีความเจริญเป็นที่สุด<br>
  เพราะทรงทราบกรรมว่าเป็นกรรม และวิบากโดยความเป็นวิบาก<br>
  แห่งธรรมที่อิงอาศัยกันและกันเกิดขึ้น</p>
<p> ๙. เชนตปุโรหิตปุตตเถรคาถา<br>
  ภาษิตของพระเชนตปุโรหิตบุตรเถระ<br>
  (พระเชนตปุโรหิตบุตรเถระได้กล่าว ๖ คาถาไว้ดังนี้ว่า)<br>
  [๔๒๓] เราเป็นผู้มัวเมาด้วยความเมาเพราะชาติสกุล โภคะ อิสริยยศ<br>
  ทรวดทรง ผิวพรรณและรูปร่าง<br>
  เราได้ประพฤติมัวเมาด้วยความเมาอย่างอื่นอีก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๑๒ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๑๐. สุมนเถรคาถา<br>
  [๔๒๔] เราเป็นคนโง่ ถูกอติมานะกำจัด มีใจกระด้างจัด ชูมานะดุจธง<br>
  จึงไม่สำคัญใคร ๆ ว่า เสมอกับตนและยิ่งกว่าตน<br>
  [๔๒๕] กระด้างเพราะมานะ ไม่เอื้อเฟื้อ จึงไม่ยอมกราบไหว้ใคร ๆ<br>
  แม้เป็นมารดา บิดา และแม้ผู้อื่นที่ควรเคารพ<br>
  [๔๒๖] เราได้พบพระศาสดาผู้ทรงแนะนำ<br>
  เลิศประเสริฐสูงสุดกว่าสารถีทั้งหลาย<br>
  ทรงรุ่งเรืองอยู่ดุจพระอาทิตย์ มีภิกษุสงฆ์แวดล้อม<br>
  [๔๒๗] จึงมีใจเลื่อมใส ละทิ้งมานะและความมัวเมาแล้ว<br>
  กราบไหว้พระศาสดาผู้สูงสุดกว่าสัตว์ทุกหมู่เหล่าด้วยเศียรเกล้า<br>
  [๔๒๘] ความถือตัวว่าดีกว่าเขา และความถือตัวว่าเลวกว่าเขา<br>
  เราละถอนได้เด็ดขาดแล้ว<br>
  อัสมิมานะเราก็ตัดขาดแล้ว<br>
  มานะทุกอย่างเราก็ทำลายเสียแล้ว</p>
<p> ๑๐. สุมนเถรคาถา<br>
  ภาษิตของพระสุมนเถระ<br>
  (พระสุมนเถระได้กล่าว ๖ คาถาไว้ดังนี้ว่า)<br>
  [๔๒๙] เมื่อครั้งเราบวชใหม่ มีอายุได้ ๗ ขวบ โดยกำเนิด<br>
  ได้ข่มพญานาค ผู้มีฤทธิ์มากด้วยฤทธิ์<br>
  [๔๓๐] ได้ตักน้ำจากสระใหญ่อโนดาดมาถวายพระอุปัชฌาย์<br>
  พระศาสดาได้ทอดพระเนตรเห็นเราแล้ว ตรัสดังนี้ว่า<br>
  [๔๓๑] สารีบุตร เธอจงดูเด็กน้อยนี้ ผู้มีใจตั้งมั่นดีภายใน<br>
  กำลังถือหม้อน้ำมานี้<br>
  [๔๓๒] สามเณรของพระอนุรุทธะ มีวัตรน่าเลื่อมใส<br>
  มีอิริยาบถงดงาม ทั้งแกล้วกล้าด้วยฤทธิ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๑๓ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๑๑. นหาตกมุนีเถรคาถา<br>
  [๔๓๓] อันพระอนุรุทธะผู้เป็นบุรุษอาชาไนย ฝึกให้เป็นบุรุษอาชาไนย<br>
  ผู้เป็นคนดีฝึกให้เป็นคนดี<br>
  ผู้สำเร็จกิจแล้ว แนะนำสั่งสอนแล้ว<br>
  [๔๓๔] สุมนสามเณรนั้น ได้ถึงความสงบอย่างยิ่ง<br>
  ทำให้แจ้งซึ่งธรรมอันไม่กำเริบพระอรหัตตผล<br>
  แล้วหวังว่าใคร ๆ อย่าพึงรู้จักเรา</p>
<p> ๑๑. นหาตกมุนีเถรคาถา<br>
  ภาษิตของพระนหาตกมุนีเถระ<br>
  (พระผู้มีพระภาคได้ตรัสถามว่า)<br>
  [๔๓๕] เธอเมื่ออยู่ในป่าใหญ่ เป็นสถานที่ลำบากหาปัจจัยได้ยาก<br>
  ถูกโรคลมรบกวน จักทำอย่างไรละ ภิกษุ<br>
  พระนหาตกมุนีเถระ(ได้กราบทูลว่า)<br>
  [๔๓๖] ข้าพระองค์จะแผ่ปีติสุขอันไพบูลย์ไปทั่วร่างกาย<br>
  ครอบงำแม้ปัจจัยที่เศร้าหมอง อยู่ในป่าใหญ่<br>
  [๔๓๗] จะเจริญสติปัฏฐาน ๔ อินทรีย์ ๕ พละ ๕<br>
  และโพชฌงค์ ๗ อยู่ในป่าใหญ่<br>
  [๔๓๘] พิจารณาเนือง ๆ ถึงจิตที่บริสุทธิ์<br>
  ซึ่งหลุดพ้นจากกิเลส ไม่ขุ่นมัว จะไม่มีอาสวะอยู่<br>
  [๔๓๙] อาสวะทั้งหมดของข้าพระองค์ที่มีอยู่ทั้งภายในและภายนอก<br>
  ข้าพระองค์ถอนขึ้นได้ไม่เหลือเลย และจะไม่เกิดขึ้นอีก<br>
  [๔๔๐] ขันธ์ ๕ ข้าพระองค์กำหนดรู้แล้ว<br>
  ขันธ์เหล่านั้นดำรงอยู่อย่างถูกตัดรากถอนโคนแล้ว<br>
  ข้าพระองค์ได้บรรลุความสิ้นทุกข์แล้ว บัดนี้ ไม่มีการเกิดอีก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๑๔ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๑๓. สิริมัณฑเถรคาถา<br>
  ๑๒. พรหมทัตตเถรคาถา<br>
  ภาษิตของพระพรหมทัตตเถระ<br>
  (พระพรหมทัตตเถระได้กล่าว ๖ คาถาไว้ดังนี้ว่า)<br>
  [๔๔๑] สำหรับผู้ที่ไม่โกรธ ฝึกฝนตนมาแล้ว<br>
  เป็นอยู่สม่ำเสมอ หลุดพ้นเพราะรู้โดยชอบ<br>
  สงบคงที่ ความโกรธจะมีแต่ที่ไหน<br>
  [๔๔๒] ผู้ใดโกรธตอบผู้ที่โกรธ ผู้นั้นเลวกว่าผู้ที่โกรธนั้นแหละ<br>
  เพราะความที่โกรธตอบนั้น ผู้ที่ไม่โกรธตอบผู้ที่โกรธ<br>
  ชื่อว่าย่อมชนะสงคราม ที่ชนะได้ยาก<br>
  [๔๔๓] ผู้ที่รู้ว่าผู้อื่นโกรธเคืองแล้วมีสติสงบอยู่ได้<br>
  ชื่อว่าประพฤติประโยชน์ตนเองและผู้อื่นทั้งสองฝ่าย<br>
  [๔๔๔] เหล่าชนที่ไม่เข้าใจธรรม<br>
  ย่อมสำคัญบุคคลผู้อดกลั้นต่อตนและผู้อื่นทั้งสอง<br>
  นั้นว่าเป็นคนโง่เขลา<br>
  [๔๔๕] ถ้าความโกรธพึงเกิดขึ้นแก่ท่าน<br>
  ท่านจงคำนึงถึงพระโอวาทที่อุปมาด้วยเลื่อย<br>
  ถ้าความอยากในรสพึงเกิดขึ้นแก่ท่าน<br>
  ท่านจงระลึกถึงพระโอวาทที่อุปมาด้วยเนื้อบุตร<br>
  [๔๔๖] ถ้าจิตของท่านแล่นพล่านไปทั้งในกามและภพ<br>
  ท่านจงรีบข่มไว้ด้วยสติเหมือนคนห้ามปรามปศุสัตว์ดื้อที่กินข้าวกล้า</p>
<p> ๑๓. สิริมัณฑเถรคาถา<br>
  ภาษิตของท่านพระสิริมัณฑเถระ<br>
  (พระสิริมัณฑเถระได้กล่าว ๖ คาถาไว้ดังนี้ว่า)<br>
  [๔๔๗] ทุจริตที่ปิดบังไว้ย่อมรั่วรด ที่เปิดเผยย่อมไม่รั่วรด<br>
  เพราะฉะนั้น ควรเปิดเผยทุจริตที่ปิดไว้นั้นเสีย<br>
  ทุจริตที่เปิดเผยนั้น จะไม่รั่วรดได้ด้วยอาการอย่างนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๑๕ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] ๑๔. สัพพกามีเถรคาถา<br>
  [๔๔๘] สัตว์โลกถูกมัจจุราชคอยขจัด ถูกชรารุมล้อม<br>
  ถูกลูกศรคือตัณหาคอยทิ่มแทง<br>
  ทั้งถูกความอยากแผดเผาตลอดกาล<br>
  [๔๔๙] สัตว์โลก ถูกมัจจุราชคอยขจัด และถูกชรารุมล้อม<br>
  ไม่มีที่พึ่ง ถูกเบียดเบียนอยู่เป็นนิตย์<br>
  เหมือนโจรถูกลงอาชญา<br>
  [๔๕๐] ชรา พยาธิ มรณะ ทั้ง ๓ เปรียบเหมือนกองไฟ<br>
  ย่อมมาย่ำยีสัตว์โลกนี้<br>
  สัตว์โลกนี้ ไม่มีกำลังที่จะต่อสู้<br>
  ทั้งไม่มีความเร็วที่จะหนีไป<br>
  [๔๕๑] บุคคลควรทำวันคืนไม่ให้ไร้ประโยน์<br>
  ด้วยการใส่ใจถึงวิปัสสนาไม่ว่าน้อยหรือมาก<br>
  ชีวิตของผู้ที่ผ่านวันคืนไปเท่าใด<br>
  ก็เป็นอันพร่องไปเท่านั้น<br>
  [๔๕๒] วันคืนสุดท้าย ย่อมคืบคลานเข้าไปใกล้บุคคล<br>
  ทุกอิริยาบถ คือ ยืน เดิน นั่ง หรือนอน<br>
  เพราะฉะนั้น ท่านไม่พึงประมาทกาลเวลา</p>
<p> ๑๔. สัพพกามีเถรคาถา<br>
  ภาษิตของพระสัพพกามีเถระ<br>
  (พระสัพพกามีเถระได้กล่าว ๖ คาถาไว้ดังนี้ว่า)<br>
  [๔๕๓] สัตว์สองเท้านี้ ไม่สะอาด มีกลิ่นเหม็น<br>
  เต็มไปด้วยซากศพต่าง ๆ<br>
  หลั่งของไม่สะอาดออกทั่วทั้งร่างกาย<br>
  ต้องบริหารอยู่ประจำ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๑๖ }</span></p><hr><p>
  พระสุตตันตปิฎก ขุททกนิกาย เถรคาถา [๖. ฉักกนิบาต] รวมเรื่องพระเถระที่มีในนิบาต<br>
  [๔๕๔] กามคุณ ๕ ย่อมลวงเบียดเบียนปุถุชน<br>
  เหมือนนายพรานแอบใช้เครื่องดัก ดักเนื้อ<br>
  เหมือนชาวประมงใช้เบ็ดตกปลา<br>
  (และ)เหมือนพรานเนื้อใช้ตังดักลิง<br>
  [๔๕๕] กามคุณ ๕ เหล่านั้น คือ รูป เสียง กลิ่น รส<br>
  และโผฏฐัพพะที่น่าชอบใจ ย่อมปรากฏในเรือนร่างหญิง<br>
  [๔๕๖] เหล่าปุถุชนที่มีจิตกำหนัด ส้องเสพหญิงเหล่านั้นอยู่<br>
  ย่อมขยายสังสารวัฏที่น่ากลัว ย่อมก่อภพใหม่ไม่มีสิ้นสุด<br>
  [๔๕๗] ส่วนผู้ใดเว้นขาดสตรีเหล่านั้น<br>
  ผู้นั้นชื่อว่ามีสติ ก้าวล่วงตัณหาที่ซ่านไปในโลกนี้ได้ด้วยดี<br>
  เหมือนคนสลัดหัวงูจากเท้า<br>
  [๔๕๘] เราเห็นโทษในกามทั้งหลาย<br>
  เห็นการออกบวชโดยความเกษม<br>
  พรากจากกามเสียได้ทั้งหมดแล้วได้ถึงความสิ้นอาสวะ<br>
  ฉักกนิบาต จบ</p>
<p> รวมเรื่องพระเถระที่มีในนิบาตนี้ คือ<br>
<br>
   ๑. พระอุรุเวลกัสสปเถระ   ๒. พระเตกิจฉกานิเถระ<br>
   ๓. พระมหานาคเถระ  ๔. พระกุลลเถระ<br>
   ๕. พระมาลุงกยบุตรเถระ  ๖. พระสัปปทาสเถระ<br>
   ๗. พระกาติยานเถระ  ๘. พระมิคชาลเถระ<br>
   ๙. พระเชนตปุโรหิตบุตรเถระ ๑๐. พระสุมนเถระ<br>
   ๑๑. พระนหาตกมุนีเถระ ๑๒. พระพรหมทัตตเถระ<br>
   ๑๓. พระสิริมัณฑเถระ ๑๔. พระสัพพกามีเถระ<br>
  <br>
  ในนิบาตนี้ มี ๘๔ คาถา และมีพระเถระ ๑๔ รูป ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๑๗ }</span></p><hr><p>
  พระสุตตันตปิฎก ขุททกนิกาย เถรคาถา [๗. สัตตกนิบาต] ๑. สุนทรสมุททเถรคาถา<br>
  ๗. สัตตกนิบาต<br>
  ๑. สุนทรสมุททเถรคาถา<br>
  ภาษิตของพระสุนทรสมุทรเถระ<br>
  (พระสุนทรสมุทรเถระได้กล่าวคาถาเหล่านี้ว่า)<br>
  [๔๕๙] หญิงแพศยาตกแต่งร่างกาย นุ่งผ้าสวยงาม<br>
  ทัดทรงดอกไม้ ลูบไล้ของหอม<br>
  มีเท้าย้อมด้วยสีแดงได้สวมเขียงเท้า ยืนอยู่<br>
  [๔๖๐] นางได้ถอดเขียงเท้า ประนมมือไว้ข้างหน้า<br>
  พูดเล้าโลมเราด้วยถ้อยคำที่ไพเราะอ่อนหวานว่า<br>
  [๔๖๑] ท่านเป็นนักบวชที่ยังหนุ่มแน่น โปรดเชื่อฟังดิฉัน<br>
  จงบริโภคกามที่เป็นของมนุษย์<br>
  ดิฉันจะมอบทรัพย์สมบัติให้ท่าน<br>
  ดิฉันขอให้สัจจะแก่ท่าน<br>
  ถ้าท่านไม่เชื่อ จะให้ดิฉันนำไฟมาทำการสบถต่อท่านก็ได้<br>
  [๔๖๒] เมื่อคราวที่เราทั้งสองแก่เฒ่าจนถือไม้เท้าจึงค่อยบวช<br>
  เมื่อเป็นเช่นนี้นับว่าได้ชัยชนะในโลกทั้ง ๒<br>
  [๔๖๓] เราเพราะเห็นหญิงแพศยาตกแต่งร่างกาย นุ่งผ้าสวยงาม<br>
  ประนมมืออ้อนวอน เหมือนบ่วงมัจจุราชที่วางดักไว้<br>
  [๔๖๔] แต่นั้น โยนิโสมนสิการก็เกิดขึ้นแก่เรา<br>
  โทษก็ปรากฏ ความเบื่อหน่ายก็เกิดขึ้นพร้อม<br>
  [๔๖๕] ต่อจากนั้น จิตของเราก็หลุดพ้น<br>
  ท่านจงเห็นธรรมว่าเป็นธรรมดีงาม<br>
  เราบรรลุวิชชา ๓ ได้ทำตามคำสั่งสอนของพระพุทธเจ้าแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๑๘ }</span></p><hr><p>
  พระสุตตันตปิฎก ขุททกนิกาย เถรคาถา [๗. สัตตกนิบาต] ๒. ลกุณฏกภัททิยเถรคาถา<br>
  ๒. ลกุณฏกภัททิยเถรคาถา<br>
  ภาษิตของพระลกุณฑกภัททิยเถระ<br>
  (พระลกุณฏกภัททิยเถระได้กล่าวคาถาเหล่านี้ว่า)<br>
  [๔๖๖] พระภัททิยภิกษุอยู่ในอัมพาฏการามอันสวยงาม<br>
  ใกล้ชัฏแห่งป่า ได้ถอนตัณหาพร้อมทั้งรากแล้ว<br>
  เป็นผู้งามด้วยคุณมีศีลเป็นต้น<br>
  เข้าฌานอยู่ในชัฏแห่งป่า<br>
  [๔๖๗] ผู้มักบริโภคกามบางพวกยินดีด้วยเสียงตะโพน<br>
  เสียงพิณและเสียงบัณเฑาะว์<br>
  ส่วนเรายินดีในคำสอนของพระพุทธเจ้าอยู่ที่โคนไม้<br>
  [๔๖๘] หากพระพุทธเจ้าพึงประทานพรแก่เรา<br>
  และหากเราพึงได้รับพรนั้น<br>
  เราจะพึงรับกายคตาสติที่ชาวโลกทั้งมวลควรเจริญอยู่ประจำ<br>
  [๔๖๙] เหล่าชนที่ดูหมิ่นรูปร่างเรา แต่ชมเสียงเรา<br>
  ชื่อว่ายังตกอยู่ภายใต้อำนาจฉันทราคะ ย่อมไม่รู้จักเรา<br>
  [๔๗๐] คนโง่เขลาถูกกิเลสปิดกั้นไว้โดยรอบ<br>
  ไม่รู้ทั้งภายใน ไม่เห็นทั้งภายนอก<br>
  ย่อมถูกชักจูงไปตามกระแสเสียง<br>
  [๔๗๑] แม้คนที่ไม่รู้ภายใน เห็นชัดแต่ภายนอก<br>
  ชื่อว่าเห็นแต่ผลภายนอก<br>
  ย่อมถูกชักจูงไปตามกระแสเสียง<br>
  [๔๗๒] ส่วนคนที่มีความเห็นไม่ถูกปิดกั้น<br>
  รู้ชัดทั้งภายใน เห็นแจ้งทั้งภายนอก<br>
  ย่อมไม่ถูกชักจูงไปตามกระแสเสียง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๑๙ }</span></p><hr><p>
  พระสุตตันตปิฎก ขุททกนิกาย เถรคาถา [๗. สัตตกนิบาต] ๓. ภัททเถรคาถา<br>
  ๓. ภัททเถรคาถา<br>
  ภาษิตของพระภัททเถระ<br>
  (พระภัททเถระได้กล่าวคาถาเหล่านี้ว่า)<br>
  [๔๗๓] เราเป็นบุตรคนเดียว จึงได้เป็นที่รักของมารดาบิดา<br>
  เพราะเหตุว่ามารดาบิดาได้เรามาด้วยการประพฤติวัตร<br>
  และการบวงสรวงมากมาย<br>
  [๔๗๔] มารดาบิดาทั้งสองนั้นแหละมุ่งหวังความเจริญ<br>
  แสวงหาประโยชน์เพื่ออนุเคราะห์เรา<br>
  จึงได้น้อมนำเราไปถวายพระพุทธเจ้าด้วยกราบทูลว่า<br>
  [๔๗๕] บุตรชายคนนี้ข้าพระองค์ทั้งสองได้มาโดยยาก<br>
  เป็นสุขุมาลชาติ ได้รับแต่ความสุข<br>
  ข้าแต่พระองค์ผู้ทรงเป็นที่พึ่งของสัตว์โลก<br>
  ข้าพระองค์ทั้งสอง ขอถวายบุตรสุดที่รักคนนี้<br>
  ไว้เป็นคนรับใช้พระองค์ผู้ทรงชนะมาร<br>
  [๔๗๖] พระศาสดาทรงรับเราแล้ว ได้รับสั่งกับพระอานนท์เถระว่า<br>
  จงบวชให้เด็กนี้ เด็กนี้จักเป็นผู้รอบรู้ได้รวดเร็ว<br>
  [๔๗๗] พระศาสดาผู้ทรงชนะมาร ครั้นทรงสั่งให้บวชให้เราแล้ว<br>
  ก็ได้เสด็จเข้าพระคันธกุฎี เมื่อพระอาทิตย์ยังไม่ทันอัสดงคต<br>
  พอเริ่มวิปัสสนานั้น จิตของเราก็ได้หลุดพ้นแล้ว<br>
  [๔๗๘] แต่นั้น พระศาสดาทรงออกจากผลสมาบัตินั้นแล้ว<br>
  เสด็จออกจากที่เร้น ทรงรับสั่งกับเราว่า<br>
  ภัททะ เธอจงเป็นภิกษุมาเถิด<br>
  พระวาจานั้นได้เป็นการอุปสมบทของเรา<br>
  [๔๗๙] เราเกิดมาได้ ๗ ปี ก็ได้อุปสมบท ได้บรรลุวิชชา ๓<br>
  น่าอัศจรรย์จริง ความที่ธรรมเป็นธรรมดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๒๐ }</span></p><hr><p>
  พระสุตตันตปิฎก ขุททกนิกาย เถรคาถา [๗. สัตตกนิบาต] ๔. โสปากเถรคาถา<br>
  ๔. โสปากเถรคาถา<br>
  ภาษิตของพระโสปากเถระ<br>
  (พระโสปากเถระได้กล่าวคาถาเหล่านี้ว่า)<br>
  [๔๘๐] เราได้เห็นพระพุทธเจ้าผู้สูงสุดกว่านรชน<br>
  เสด็จจงกรมที่ร่มเงาแห่งพระคันธกุฎี<br>
  ได้เข้าไปเฝ้าพระองค์ซึ่งเป็นบุรุษผู้สูงสุด แล้วถวายบังคม ณ ที่นั้น<br>
  [๔๘๑] ได้ห่มจีวรเฉวียงบ่า ประนมมือ เดินจงกรมตามพระองค์<br>
  ผู้ซึ่งปราศจากกิเลสดุจธุลีสูงสุดกว่าสรรพสัตว์<br>
  [๔๘๒] ลำดับนั้น พระองค์ได้ตรัสถามปัญหากับเรา<br>
  เราเชี่ยวชาญรอบรู้ปัญหาทั้งหลาย<br>
  จึงไม่สะทกสะท้านและหวาดกลัว<br>
  ได้พยากรณ์ถวายพระศาสดา<br>
  [๔๘๓] เมื่อเราแก้ปัญหาถวายเสร็จแล้ว<br>
  พระตถาคตทรงอนุโมทนาแล้ว<br>
  ทรงเหลียวดูภิกษุสงฆ์ได้ตรัสเนื้อความนี้ว่า<br>
  [๔๘๔] เป็นลาภของชาวอังคะและชาวมคธ<br>
  ที่โสปากภิกษุนี้บริโภค จีวร บิณฑบาต<br>
  เสนาสนะ และคิลานปัจจัย<br>
  และได้ตรัสถึงการต้อนรับและสามีจิกรรม<br>
  ของชาวอังคะและชาวมคธเหล่านั้น ว่าเป็นลาภของพวกเขา<br>
  [๔๘๕] โสปากะ ตั้งแต่วันนี้เป็นต้นไป เธอจงมาพบเรา<br>
  และการแก้ปัญหานี้แหละ จงเป็นการอุปสมบทของเธอ<br>
  [๔๘๖] เราเกิดมามีอายุได้ ๗ ขวบ ก็ได้อุปสมบทแล้ว<br>
  ยังทรงร่างกายซึ่งมีในภพสุดท้ายอยู่<br>
  น่าอัศจรรย์จริง ความที่ธรรมเป็นธรรมดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๒๑ }</span></p><hr><p>
  พระสุตตันตปิฎก ขุททกนิกาย เถรคาถา [๗. สัตตกนิบาต] ๕. สรภังคเถรคาถา<br>
  ๕. สรภังคเถรคาถา<br>
  ภาษิตของพระสรภังคเถระ<br>
  (พระสรภังคเถระได้กล่าวคาถาเหล่านี้ว่า)<br>
  [๔๘๗] เราได้ใช้มือหักต้นแขม ทำกระท่อมอยู่อาศัย<br>
  เพราะเหตุนั้น เราจึงได้มีชื่อโดยสมมติว่าสรภังคะ<br>
  [๔๘๘] วันนี้ เราไม่สมควรใช้มือทั้งสองหักต้นแขมอีก<br>
  เพราะพระสมณโคดมผู้เรืองยศ<br>
  ทรงบัญญัติสิกขาบททั้งหลายสำหรับพวกเราแล้ว<br>
  [๔๘๙] เมื่อก่อน เราผู้ชื่อว่าสรภังคะไม่เคยได้เห็นโรค๑ ครบบริบูรณ์<br>
  โรคนี้นั้นเราผู้ทำตามพระดำรัสของพระสัมมาสัมพุทธเจ้า<br>
  ผู้เป็นเทพยิ่งกว่าเทพได้เห็นแล้ว<br>
  [๔๙๐] พระสัมมาสัมพุทธเจ้า พระนามว่า วิปัสสี สิขี<br>
  เวสสภู กกุสันธะ โกนาคมนะ และกัสสปะ<br>
  ได้ทรงดำเนินไปโดยทางใดแล<br>
  พระสัมมาสัมพุทธเจ้าพระนามว่าโคดมก็ทรงดำเนินโดยทางนั้น<br>
  [๔๙๑] พระพุทธเจ้าทั้ง ๗ พระองค์ปราศจากตัณหา<br>
  ไม่ทรงยึดมั่น หยั่งถึงความดับ เสด็จอุบัติโดยธรรมกาย ผู้คงที่<br>
  ได้ทรงแสดงธรรมนี้ คือ<br>
  [๔๙๒] อริยสัจ ๔ อันได้แก่ ทุกข์ เหตุให้เกิดทุกข์<br>
  ความดับทุกข์ และทางที่ดำเนินไปให้ถึงความสิ้นทุกข์<br>
  ด้วยทรงอนุเคราะห์เหล่าสัตว์<br><br>เชิงอรรถ :<br>
  ๑ อุปาทานขันธ์ ๕ (รูป เวทนา สัญญา สังขาร วิญญาณ) ชื่อว่า โรค เพราะอรรถว่าเสียดแทงด้วย<br>
  อำนาจแห่งการเป็นทุกขเวทนาเป็นต้น (ขุ.เถร.อ. ๒/๔๘๙/๑๕๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๒๒ }</span></p><hr><p>
  พระสุตตันตปิฎก ขุททกนิกาย เถรคาถา [๗. สัตตกนิบาต] รวมเรื่องพระเถระที่มีในนิบาต<br>
  [๔๙๓] ทุกข์อันไม่มีที่สุดในสังสารวัฏ<br>
  ย่อมเป็นไปไม่ได้ในนิโรธที่ทรงแสดงไว้<br>
  เพราะกายนี้ดับไป และเพราะชีวิตนี้สิ้นไป ภพใหม่ไม่มีอีก<br>
  เราเป็นผู้หลุดพ้นดีแล้วจากสรรพกิเลสและภพทั้งปวง<br>
  สัตตกนิบาต จบ</p>
<p> รวมเรื่องพระเถระที่มีในนิบาตนี้ คือ<br>
<br>
   ๑. พระสุนทรสมุทรเถระ  ๒. พระลกุณฏกภัททิยเถระ<br>
   ๓. พระภัททเถระ ๔. พระโสปากเถระ<br>
   ๕. พระสรภังคเถระ<br>
  <br>
  ในสัตตกนิบาตนี้ มีพระเถระ ๕ รูป<br>
  และมี ๓๕ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๒๓ }</span></p><hr><p>
  พระสุตตันตปิฎก ขุททกนิกาย เถรคาถา [๘. อัฏฐกนิบาต] ๑. มหากัจจายนเถรคาถา<br>
  ๘. อัฏฐกนิบาต<br>
  ๑. มหากัจจายนเถรคาถา<br>
  ภาษิตของพระมหากัจจายนเถระ<br>
  (พระมหากัจจายนเถระได้กล่าวคาถาเหล่านี้ว่า)<br>
  [๔๙๔] ภิกษุไม่พึงทำงานก่อสร้างให้มาก๑<br>
  พึงเว้นห่างหมู่ชน<br>
  ไม่พึงขวนขวายเพื่อประจบสกุล<br>
  ภิกษุผู้ขวนขวายนั้นชื่อว่าติดในรส<br>
  ย่อมละทิ้งประโยชน์ที่จะนำความสุขมาให้<br>
  [๔๙๕] ด้วยว่านักปราชญ์มีพระพุทธเจ้าเป็นต้น<br>
  ได้กล่าวการไหว้และการบูชาในตระกูลทั้งหลายว่า<br>
  เป็นเปือกตม เป็นลูกศรอันแหลมคมซึ่งถอนขึ้นได้ยาก<br>
  เป็นสักการะที่คนชั่วละได้ยาก<br>
  [๔๙๖] ภิกษุไม่พึงแนะนำให้คนอื่นกระทำกรรมชั่ว<br>
  และไม่พึงส้องเสพกรรมชั่วนั้นเสียเอง<br>
  เพราะสัตว์ทั้งหลายมีกรรมเป็นเผ่าพันธุ์<br>
  [๔๙๗] คนเราจะเป็นโจรเพราะคำพูดของผู้อื่นก็หาไม่<br>
  จะเป็นมุนีเพราะคำพูดของผู้อื่นก็หาไม่<br>
  และบุคคลรู้จักตนเองว่าเป็นอย่างไร<br>
  แม้เทพทั้งหลายก็รู้จักเขาว่าเป็นอย่างนั้น<br><br>เชิงอรรถ :<br>
  ๑ ไม่พึงเริ่มงานก่อสร้างใหม่ ที่ใหญ่ เช่นการสร้างวัดใหม่เป็นต้น ซึ่งขัดต่อการบำเพ็ญสมณธรรม
  แต่งาน<br>
  ปฏิสังขรณ์เสนาสนะที่ทรุดโทรม ซึ่งใช้ความพยายามเล็กน้อย ควรทำแท้ เพื่อปฏิบัติบูชาพระดำรัสของ<br>
  พระศาสดา (ขุ.เถร.อ. ๒/๔๙๔/๑๖๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๒๔ }</span></p><hr><p>
  พระสุตตันตปิฎก ขุททกนิกาย เถรคาถา [๘. อัฏฐกนิบาต] ๒. สิริมิตตเถรคาถา<br>
  [๔๙๘] พวกอื่นย่อมไม่รู้ว่า พวกเราย่อยยับอยู่ในโลกนี้<br>
  บรรดาชนเหล่านั้น ชนเหล่าใดรู้แจ้งอยู่<br>
  ความทะเลาะวิวาทกันย่อมระงับได้จากสำนักของคนเหล่านั้น<br>
  [๔๙๙] ผู้มีปัญญาถึงจะสิ้นทรัพย์ ก็เป็นอยู่ได้<br>
  ส่วนคนมีทรัพย์ แต่ไม่มีปัญญา ก็เป็นอยู่ไม่ได้<br>
  [๕๐๐] บุคคลย่อมได้ยินเสียงทุกอย่างด้วยหู<br>
  ย่อมเห็นรูปทุกอย่างด้วยตา<br>
  ส่วนนักปราชญ์ไม่พึงละทิ้งทุกอย่างที่ได้เห็น ที่ได้ยิน<br>
  [๕๐๑] ผู้เป็นปราชญ์นั้นถึงมีตาดี ก็พึงทำเป็นเหมือนคนตาบอด<br>
  ถึงมีหูดี ก็พึงทำเป็นเหมือนคนหูหนวก<br>
  ถึงมีปัญญา ก็พึงทำเป็นเหมือนคนใบ้<br>
  ถึงมีกำลัง ก็พึงทำเป็นเหมือนคนอ่อนแอ<br>
  ครั้นเมื่อประโยชน์เกิดขึ้นแล้ว ถึงจะนอนในเวลาใกล้จะตาย<br>
  ก็ยังทำประโยชน์ให้สำเร็จได้</p>
<p> ๒. สิริมิตตเถรคาถา<br>
  ภาษิตของพระสิริมิตตเถระ<br>
  (พระสิริมิตตเถระได้กล่าวคาถาเหล่านี้ว่า)<br>
  [๕๐๒] ภิกษุใดไม่มักโกรธ ไม่ผูกโกรธ<br>
  ไม่มีมายา ไม่ส่อเสียด<br>
  ภิกษุนั้นผู้คงที่ละไปแล้ว<br>
  ย่อมไม่เศร้าโศกด้วยข้อปฏิบัติตามที่กล่าวมานี้<br>
  [๕๐๓] ภิกษุใดไม่มักโกรธ ไม่ผูกโกรธ ไม่มีมายา ไม่ส่อเสียด<br>
  ภิกษุนั้นคุ้มครองทวารไว้ได้ทุกเมื่อ ละไปแล้ว<br>
  ย่อมไม่เศร้าโศกด้วยข้อปฏิบัติตามที่กล่าวมานี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๒๕ }</span></p><hr><p>
  พระสุตตันตปิฎก ขุททกนิกาย เถรคาถา [๘. อัฏฐกนิบาต] ๒. สิริมิตตเถรคาถา<br>
  [๕๐๔] ภิกษุใดไม่มักโกรธ ไม่ผูกโกรธ<br>
  ไม่มีมายา ไม่ส่อเสียด<br>
  มีศีลงาม ภิกษุนั้นละไปแล้ว<br>
  ย่อมไม่เศร้าโศกด้วยข้อปฏิบัติตามที่กล่าวมานี้<br>
  [๕๐๕] ภิกษุใดไม่มักโกรธ ไม่ผูกโกรธ<br>
  ไม่มีมายา ไม่ส่อเสียด<br>
  เป็นกัลยาณมิตร ภิกษุนั้นละไปแล้ว<br>
  ย่อมไม่เศร้าโศกด้วยข้อปฏิบัติตามที่กล่าวมานี้<br>
  [๕๐๖] ภิกษุใดไม่มักโกรธ ไม่ผูกโกรธ<br>
  ไม่มีมายา ไม่ส่อเสียด<br>
  มีปัญญาดี ภิกษุนั้นละไปแล้ว<br>
  ย่อมไม่เศร้าโศกในโลกหน้าด้วยข้อปฏิบัติตามที่กล่าวมานี้<br>
  [๕๐๗] ผู้ใดมีศรัทธาในพระตถาคตตั้งมั่น ไม่หวั่นไหว<br>
  มีศีล และมีกัลยาณธรรม<br>
  ที่พระอริยเจ้าปรารถนาและสรรเสริญ<br>
  [๕๐๘] ผู้ใดมีความเลื่อมใสในพระสงฆ์<br>
  ทั้งมีความเห็นตรง<br>
  พระอริยเจ้าทั้งหลายมีพระพุทธเจ้าเป็นต้น<br>
  ได้เรียกผู้นั้นว่า เป็นผู้ไม่ขัดสน<br>
  ชีวิตของเขาก็ไม่ไร้ประโยชน์<br>
  [๕๐๙] เพราะฉะนั้น ผู้มีปัญญา<br>
  เมื่อระลึกถึงคำสอนของพระพุทธเจ้าทั้งหลาย<br>
  จึงควรประกอบศรัทธา ศีล ความเลื่อมใส<br>
  และความเห็นธรรมไว้เนือง ๆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๒๖ }</span></p><hr><p>
  พระสุตตันตปิฎก ขุททกนิกาย เถรคาถา [๘. อัฏฐกนิบาต] ๓. มหาปันถกเถรคาถา<br>
  ๓. มหาปันถกเถรคาถา<br>
  ภาษิตของพระมหาปันถกเถระ<br>
  (พระมหาปันถกเถระได้กล่าวคาถาเหล่านี้ว่า)<br>
  [๕๑๐] เมื่อใด เราได้เฝ้าพระศาสดา<br>
  ผู้ไม่มีภัยแต่ที่ไหนเป็นครั้งแรก<br>
  เมื่อนั้น เราได้มีความสังเวช<br>
  เพราะได้เฝ้าพระองค์ผู้เป็นบุคคลสูงสุด<br>
  [๕๑๑] ผู้ใดพึงใช้มือและเท้านวดพระศาสดาผู้ทรงสิริซึ่งเสด็จมา<br>
  ผู้นั้นพึงยังพระศาสดาให้ยินดีเช่นนั้นหาได้ไม่<br>
  [๕๑๒] คราวนั้น เราได้ละทิ้งบุตรภรรยา ทรัพย์ และข้าวเปลือก<br>
  ปลงผม โกนหนวด ออกบวชเป็นบรรพชิต<br>
  [๕๑๓] เป็นผู้ถึงพร้อมด้วยสิกขาและสาชีพ<br>
  สำรวมด้วยดีในอินทรีย์ทั้งหลาย<br>
  นอบน้อมพระสัมมาสัมพุทธเจ้า<br>
  ได้อยู่อย่างเป็นผู้ไม่พ่ายแพ้มาร<br>
  [๕๑๔] ต่อมา ความมุ่งมั่นที่จิตเราปรารถนาไว้ว่า<br>
  เมื่อเรายังถอนลูกศรคือตัณหาขึ้นไม่ได้<br>
  เราไม่พึงนั่งเปล่าแม้เพียงครู่เดียว<br>
  [๕๑๕] เชิญท่านดูความเพียรและความบากบั่นของเรานั้นผู้อยู่อย่างนี้<br>
  เราได้บรรลุวิชชา ๓ ได้ทำตามคำสั่งสอนของพระพุทธเจ้าแล้ว<br>
  [๕๑๖] เรารู้ถึงขันธ์ที่อาศัยอยู่มาก่อนได้<br>
  ชำระทิพยจักษุให้หมดจดแล้ว<br>
  เป็นพระอรหันต์ ผู้ควรแก่ทักษิณา<br>
  หลุดพ้นแล้ว ไม่มีอุปธิกิเลส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๒๗ }</span></p><hr><p>
  พระสุตตันตปิฎก ขุททกนิกาย เถรคาถา [๘. อัฏฐกนิบาต]รวมเรื่องพระเถระที่มีในนิบาต<br>
  [๕๑๗] ต่อเมื่อราตรีสิ้นไป พอดวงอาทิตย์ขึ้นไป<br>
  เราได้นั่งขัดสมาธิทำตัณหาให้เหือดแห้งไปได้หมด<br>
  อัฏฐกนิบาต จบ</p>
<p> รวมเรื่องพระเถระที่มีในนิบาตนี้ คือ<br>
  ๑. พระมหากัจจายนเถระ ๒.พระสิริมิตตเถระ<br>
  ๓. พระมหาปันถกเถระ<br>
  ในอัฏฐกนิบาต มีพระเถระ ๓ รูป<br>
  และมี ๒๔ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๒๘ }</span></p><hr><p>
  พระสุตตันตปิฎก ขุททกนิกาย เถรคาถา [๙. นวกนิบาต] ๑. ภูตเถรคาถา<br>
  ๙. นวกนิบาต<br>
  ๑. ภูตเถรคาถา<br>
  ภาษิตของพระภูตเถระ<br>
  (พระภูตเถระได้กล่าวคาถาเหล่านี้ว่า)<br>
  [๕๑๘] เมื่อใด บัณฑิตกำหนดรู้ทุกข์ว่า<br>
  ชราและมรณะเป็นทุกข์ที่ปุถุชนทั้งหลาย<br>
  ผู้ติดอยู่ในเบญจขันธ์ไม่รู้แจ้ง<br>
  เป็นผู้มีสติ เข้าฌานอยู่<br>
  เมื่อนั้น ย่อมไม่ได้ความยินดีที่ประเสริฐยิ่งกว่า<br>
  ความยินดีในวิปัสสนา มรรคและผลนั้น<br>
  [๕๑๙] เมื่อใด บัณฑิตละตัณหาที่ซ่านไปในอารมณ์ต่าง ๆ<br>
  อันนำทุกข์มาให้<br>
  นำทุกข์อันเกิดเพราะความต่อเนื่องแห่งปปัญจธรรม๑<br>
  มีสติ เข้าฌานอยู่<br>
  เมื่อนั้น ย่อมไม่ได้ความยินดีที่ประเสริฐ<br>
  ยิ่งกว่าความยินดีวิปัสสนา มรรค และผลนั้น<br>
  [๕๒๐] เมื่อใด บัณฑิตสัมผัสทางอันสูงสุด ปลอดโปร่ง<br>
  ที่ให้ลุถึงมรรคมีองค์ ๘ เป็นที่ชำระกิเลสได้หมด<br>
  ด้วยปัญญา มีสติ เข้าฌานอยู่<br>
  เมื่อนั้น ย่อมไม่ได้ความยินดีที่ประเสริฐ<br>
  ยิ่งกว่าความยินดีในวิปัสสนามรรคและผลนั้น<br><br>เชิงอรรถ :<br>
  ๑ ธรรมเครื่องเนิ่นช้า หมายถึงธรรมที่ทำการเวียนว่ายตายเกิดของสัตว์ทั้งหลายให้ยึดยาวออกไป
  ซึ่งได้แก่<br>
  ราคะ ความกำหนัด มานะ ความถือตัวเป็นต้น (ขุ.เถร.อ. ๒/๕๑๙/๑๘๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๒๙ }</span></p><hr><p>
  พระสุตตันตปิฎก ขุททกนิกาย เถรคาถา [๙. นวกนิบาต] ๑. ภูตเถรคาถา<br>
  [๕๒๑] เมื่อใด บัณฑิตเจริญสันตบท๑ซึ่งไม่มีความเศร้าโศก<br>
  ปราศจากกิเลสดุจธุลี อันปัจจัยปรุงแต่งไม่ได้<br>
  เป็นที่ชำระกิเลสได้หมด ตัดกิเลสเครื่องผูกพันคือสังโยชน์<br>
  เมื่อนั้น ย่อมไม่ได้ความยินดีที่ประเสริฐ<br>
  ยิ่งกว่าความยินดีในวิปัสสนา มรรค และผลนั้น<br>
  [๕๒๒] เมื่อใด กลองคือเมฆพรั่งพรูไปด้วยสายฝน<br>
  คำรามอยู่ในท้องฟ้า ซึ่งเป็นทางไปของฝูงนกโดยรอบ<br>
  และภิกษุผู้อยู่ประจำเงื้อมภูเขา ยังเข้าฌานอยู่<br>
  เมื่อนั้น ก็ย่อมไม่ได้ความยินดีที่ประเสริฐ<br>
  ยิ่งกว่าความยินดีในฌานนั้น<br>
  [๕๒๓] เมื่อใด บัณฑิตมีจิตเบิกบาน นั่งเข้าฌานอยู่ที่ฝั่งแม่น้ำทั้งหลาย<br>
  ซึ่งดารดาษไปด้วยดอกโกสุม มีดอกไม้ป่าเป็นช่อสวยงาม<br>
  เมื่อนั้น ย่อมไม่ได้ความยินดีที่ประเสริฐ<br>
  ยิ่งกว่าความยินดีในฌานนั้น<br>
  [๕๒๔] เมื่อใด มีฝนฟ้าร้องในเวลากลางคืน<br>
  ฝูงสัตว์ที่มีเขี้ยวงาก็พากันยินดีในป่าใหญ่ที่สงัด<br>
  และภิกษุผู้อยู่ประจำเงื้อมภูเขา เข้าฌานอยู่<br>
  เมื่อนั้น ก็ย่อมไม่ได้ความยินดีที่ประเสริฐ<br>
  ยิ่งกว่าความยินดีในฌานนั้น<br>
  [๕๒๕] เมื่อใด ภิกษุกำจัดวิตกทั้งหลายของตนได้<br>
  เข้าถ้ำภายในภูเขา ปราศจากความกระวนกระวายใจ<br>
  ปราศจากกิเลสที่ตรึงใจโดยสิ้นเชิง เข้าฌานอยู่<br>
  เมื่อนั้น ย่อมไม่ได้ความยินดีที่ประเสริฐ<br>
  ยิ่งกว่าความยินดีในฌานนั้น<br><br>เชิงอรรถ :<br>
  ๑ นิพพาน (ขุ.เถร.อ. ๒/๕๒๑/๑๘๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๓๐ }</span></p><hr><p>
  พระสุตตันตปิฎก ขุททกนิกาย เถรคาถา [๙. นวกนิบาต] รวมเรื่องพระเถระที่มีในนิบาต<br>
  [๕๒๖] เมื่อใด ภิกษุมีความสุข<br>
  กำจัดกิเลสที่เป็นมลทินที่ตรึงใจและความโศกได้<br>
  ไม่มีกลอนประตูคืออวิชชา ไม่มีป่าคือตัณหา<br>
  ปราศจากลูกศรคือกิเลส<br>
  ทั้งทำอาสวะให้สิ้นไปได้หมด เข้าฌานอยู่<br>
  เมื่อนั้น ย่อมไม่ได้ความยินดีที่ประเสริฐ<br>
  ยิ่งกว่าความยินดีในฌานนั้น<br>
  นวกนิบาต จบ</p>
<p> รวมเรื่องพระเถระที่มีในนิบาตนี้ คือ<br>
  ๑. พระภูตเถระที่เห็นธรรมโดยถ่องแท้<br>
  เป็นดุจนอแรดรูปเดียว<br>
  และในนวกนิบาต มี ๙ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๓๑ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] ๑. กาฬุทายีเถรคาถา<br>
  ๑๐. ทสกนิบาต<br>
  ๑. กาฬุทายีเถรคาถา<br>
  ภาษิตของพระกาฬุทายีเถระ<br>
  (พระกาฬุทายีเถระได้กล่าวคาถาเหล่านี้ว่า)<br>
  [๕๒๗] ข้าแต่พระองค์ผู้เจริญ บัดนี้<br>
  หมู่ไม้มีดอกและใบสีแดงดังถ่านเพลิง<br>
  ผลัดใบเก่าทิ้ง ผลิดอกออกผล<br>
  หมู่ไม้เหล่านั้น สว่างไสวดังเปลวเพลิง<br>
  ข้าแต่พระมหาวีระ ผู้มีส่วนแห่งอรรถรสเป็นต้น<br>
  เวลานี้เป็นเวลาสมควรอนุเคราะห์หมู่พระญาติ<br>
  [๕๒๘] หมู่ไม้มีดอกบานสะพรั่ง น่ารื่นรมย์ใจ<br>
  ส่งกลิ่นหอมฟุ้งตลบไปทั่วทุกทิศ<br>
  ผลัดใบเก่าทิ้ง ผลิดอกออกผล<br>
  ข้าแต่พระองค์ผู้แกล้วกล้า<br>
  ถึงเวลาที่พระองค์จะเสด็จหลีกไปจากที่นี้<br>
  [๕๒๙] ข้าแต่พระองค์ผู้เจริญ ก็ฤดูนี้ไม่หนาวนัก ไม่ร้อนนัก<br>
  เป็นฤดูที่สบาย เหมาะแก่การเดินทาง<br>
  พระประยูรญาติทั้งฝ่ายศากยวงศ์และโกลิยวงศ์จะได้เฝ้าพระองค์<br>
  ผู้ผินพระพักตร์ไปทางทิศตะวันออกซึ่งกำลังเสด็จข้ามแม่น้ำโรหิณี<br>
  [๕๓๐] ชาวนาไถนาก็ด้วยหวังผล<br>
  หว่านพืชก็ด้วยหวังผล<br>
  พวกพ่อค้าที่เที่ยวหาทรัพย์ เดินเรือไปสู่สมุทร ก็ด้วยหวังผล<br>
  ข้าพระองค์อยู่ในที่นี้ด้วยหวังอันใด<br>
  ขอความหวังอันนั้นของข้าพระองค์จงสำเร็จเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๓๒ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] ๑. กาฬุทายีเถรคาถา<br>
  [๕๓๑] ชาวนาหว่านพืชตามฤดูกาล<br>
  ฝนก็ตกต้องตามฤดูกาล<br>
  ชาวนาไถนาตามฤดูกาล<br>
  รัฐจึงจะได้ข้าวเปลือกเป็นประจำ<br>
  [๕๓๒] พวกผู้ขอเที่ยวขอบ่อย ๆ<br>
  พวกทานบดีก็ให้บ่อย ๆ<br>
  ครั้นทานบดีให้บ่อย ๆ แล้วก็ไปสู่สวรรค์บ่อย ๆ<br>
  [๕๓๓] นักปราชญ์มีปัญญากว้างขวาง เกิดในสกุลใด<br>
  ย่อมทำสกุลนั้นให้บริสุทธิ์สะอาดอย่างเดียว ถึง ๗ ชั่วคน<br>
  ข้าพระองค์เข้าใจว่า พระองค์เป็นเทพเหนือกว่าเทพ<br>
  ย่อมทรงสามารถทำผู้อื่นให้บริสุทธิ์ได้<br>
  เพราะพระองค์ทรงอุบัติโดยอริยชาติ ได้สัจนามว่า มุนี<br>
  [๕๓๔] พระราชบิดาของพระองค์พระนามว่า สุทโทธนะ<br>
  ผู้แสวงคุณอันยิ่งใหญ่<br>
  ส่วนพระมเหสีพระนามว่า มหามายา เป็นพุทธมารดา<br>
  ซึ่งถนอมพระครรภ์พระโพธิสัตว์มาแล้ว<br>
  เสด็จสวรรคตไปบันเทิงอยู่ในโลกสวรรค์(ชั้นดุสิต)<br>
  [๕๓๕] พระนางมายาเทวีโคตมีพระองค์นั้นสวรรคต<br>
  จุติจากโลกนี้ เพียบพร้อมด้วยกามคุณทิพย์<br>
  มีหมู่นางฟ้าห้อมล้อม ทรงบันเทิงอยู่ด้วยกามคุณ ๕<br>
  (พระกาฬุทายีเถระ ได้ถวายพระพรพระเจ้าสุทโธทนมหาราชว่า)<br>
  [๕๓๖] อาตมภาพเป็นบุตรของพระพุทธเจ้าผู้ที่ไม่มีใครย่ำยีได้<br>
  มีพระรัศมีแผ่ซ่านจากพระวรกาย ไม่มีผู้ที่จะเปรียบปาน คงที่<br>
  มหาบพิตร พระองค์เป็นบิดาของพระพุทธเจ้าผู้เป็นบิดาของ<br>
  อาตมา ทั้งเป็นพระเจ้าปู่ของอาตมาโดยธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๓๓ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] ๒. เอกวิหาริยเถรคาถา<br>
  ๒. เอกวิหาริยเถรคาถา<br>
  ภาษิตของพระเอกวิหาริยเถระ<br>
  (พระเอกวิหาริยเถระได้กล่าวคาถาเหล่านี้ว่า)<br>
  [๕๓๗] ถ้าไม่มีผู้อื่นอยู่ข้างหน้าหรือข้างหลัง<br>
  เราอยู่ในป่าผู้เดียวจะมีความผาสุกอย่างยิ่ง<br>
  [๕๓๘] เอาเถอะ เราคนเดียวจะไปป่าที่พระพุทธเจ้าทรงสรรเสริญว่า<br>
  มีแต่ความผาสุกแก่ภิกษุผู้มักอยู่ผู้เดียว มีใจเด็ดเดี่ยว<br>
  [๕๓๙] เราผู้เดียวมุ่งประโยชน์เป็นสำคัญ<br>
  จะรีบเข้าป่าใหญ่ที่ทำปีติให้เกิดแก่ผู้บำเพ็ญเพียร<br>
  น่ารื่นรมย์ ซึ่งช้างซับมันอาศัยอยู่<br>
  [๕๔๐] จะอาบน้ำที่ซอกภูเขาอันเยือกเย็นในป่าร่มรื่น<br>
  มีดอกไม้บานสะพรั่ง จงกรมแต่ผู้เดียว<br>
  [๕๔๑] เมื่อไร เราจะได้อยู่ป่าใหญ่ที่น่ารื่นรมย์แต่ผู้เดียว<br>
  ไม่มีเพื่อน ได้สำเร็จกิจ ไม่มีอาสวะ<br>
  [๕๔๒] ขอความประสงค์ของเราผู้ต้องการจะทำอย่างนั้นจงสำเร็จเถิด<br>
  เราจักทำให้สำเร็จได้เอง ผู้อื่นไม่อาจทำให้ผู้อื่นได้เลย<br>
  [๕๔๓] เรานี้สวมเกราะคือความเพียรอยู่ จะเข้าป่าใหญ่<br>
  ยังไม่ถึงความสิ้นอาสวะ ก็จักไม่ออกจากป่าใหญ่นั้น<br>
  [๕๔๔] เมื่อลมเย็นพัดเอากลิ่นดอกไม้หอมฟุ้งมา<br>
  เราจะนั่งบนยอดเขาทำลายอวิชชา<br>
  [๕๔๕] จักได้รับความสุข รื่นรมย์ด้วยวิมุตติสุข<br>
  ที่เงื้อมภูเขามีพื้นเย็นในป่า ซึ่งดารดาษด้วยดอกโกสุม แน่แท้<br>
  [๕๔๖] เรานั้นมีความดำริเต็มเปี่ยม เหมือนดวงจันทร์วันเพ็ญ<br>
  สิ้นอาสวะทั้งปวง บัดนี้ การเกิดอีกก็ไม่มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๓๔ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] ๓. มหากัปปินเถรคาถา<br>
  ๓. มหากัปปินเถรคาถา<br>
  ภาษิตของพระมหากัปปินเถระ<br>
  (พระมหากัปปินเถระได้กล่าวคาถาเหล่านี้ว่า)<br>
  [๕๔๗] ผู้ใดย่อมเห็นประโยชน์ที่เกื้อกูลและไม่เกื้อกูล<br>
  ทั้งสองที่ยังมาไม่ถึงนั้นได้ก่อน<br>
  ผู้ที่เป็นศัตรูหรือมิตรของผู้นั้น<br>
  คอยหาช่องทางอยู่ก็ย่อมไม่เห็น<br>
  [๕๔๘] ผู้ใดเจริญอานาปานสติให้บริบูรณ์ด้วยดี<br>
  อบรมมาโดยลำดับ ตามที่พระพุทธเจ้าทรงแสดงไว้<br>
  ผู้นั้นยังโลกนี้ให้สว่างไสว<br>
  เหมือนดวงจันทร์พ้นจากเมฆ<br>
  [๕๔๙] จิตของเราผ่องแผ้วหนอ<br>
  ได้รับอบรมด้วยดีอย่างไม่มีประมาณ<br>
  เป็นจิตรู้แจ้งแทงตลอดและประคองไว้ดีแล้ว<br>
  ย่อมสว่างไสวไปทั่วทุกทิศ<br>
  [๕๕๐] ผู้มีปัญญาถึงจะสิ้นทรัพย์ ก็เป็นอยู่ได้<br>
  ส่วนคนมีทรัพย์ แต่ไม่มีปัญญา ก็เป็นอยู่ไม่ได้<br>
  [๕๕๑] ปัญญาเป็นเครื่องตัดสินเรื่องที่ได้ฟังมา<br>
  เป็นเหตุเจริญชื่อเสียงและความสรรเสริญ<br>
  นรชนผู้ประกอบด้วยปัญญาในโลกนี้<br>
  แม้ในเวลาที่ตนตกทุกข์ ก็ยังประสบสุขได้<br>
  [๕๕๒] ธรรมนี้มิใช่มีแต่วันนี้<br>
  ไม่น่าอัศจรรย์ ทั้งมิใช่ไม่เคยมีมา<br>
  ในโลกที่สัตว์เกิดสัตว์ตายจะไม่เคยมีได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๓๕ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] ๔. จูฬปันถกเถรคาถา<br>
  [๕๕๓] เมื่อสัตว์เกิดมาแล้วจะต้องตายต่อจากการมีชีวิตแน่แท้<br>
  สัตว์ทั้งหลายเกิดมาแล้ว ๆ ในโลกนี้ย่อมตายทั้งนั้น<br>
  เพราะสัตว์ทั้งหลายมีความเกิด ความตายเป็นธรรมดาอย่างนี้<br>
  [๕๕๔] การที่คนอื่น ๆ ร้องไห้ถึงผู้ที่ตายไป<br>
  เพื่อต้องการให้ผู้ที่ตายไปนั้นมีชีวิต<br>
  ไม่เป็นประโยชน์สำหรับผู้ที่ตายไป<br>
  การร้องไห้นี้นำยศมาให้ไม่ได้<br>
  นำความสรรเสริญมาให้ก็ไม่ได้<br>
  ทั้งสมณพราหมณ์ก็ไม่สรรเสริญเลย<br>
  [๕๕๕] ดวงตาและร่างกายของผู้ร้องไห้ย่อมร่วงโรย<br>
  ผิวพรรณ กำลัง และความคิดก็เสื่อม<br>
  พวกคนที่เป็นศัตรูของผู้ร้องไห้นั้นย่อมยินดี<br>
  ส่วนพวกที่เป็นมิตรของเขาก็ย่อมไม่มีความสุขไปด้วย<br>
  [๕๕๖] เพราะฉะนั้นแล บุคคลพึงปรารถนาท่านผู้เป็นนักปราชญ์<br>
  และท่านผู้เป็นพหูสูตซึ่งสามารถทำกิจของตนให้สำเร็จได้<br>
  ด้วยกำลังปัญญาให้อยู่ในสกุล<br>
  เหมือนคนทั้งหลายข้ามแม่น้ำที่เต็มเปี่ยมได้ด้วยเรือ</p>
<p> ๔. จูฬปันถกเถรคาถา<br>
  ภาษิตของพระจูฬปันถกเถระ<br>
  (พระจูฬปันถกเถระได้กล่าวคาถาเหล่านี้ว่า)<br>
  [๕๕๗] เมื่อก่อน เราได้มีญาณคติเกิดช้า เราจึงถูกดูหมิ่น<br>
  ทั้งพี่ชาย ก็ได้ขับไล่เราว่า เจ้าจงกลับไปบ้านเดี๋ยวนี้<br>
  [๕๕๘] เรานั้นถูกขับไล่แล้ว ยังมีความเยื่อใยในพระศาสนาอยู่<br>
  จึงได้ไปยืนเสียใจใกล้ซุ้มประตูสังฆารามนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๓๖ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] ๔. จูฬปันถกเถรคาถา<br>
  [๕๕๙] พระผู้มีพระภาคได้เสด็จมา ณ ที่นั้น<br>
  ทรงลูบศีรษะเรา ทรงจับแขนเรา พาเข้าไปสู่สังฆาราม<br>
  [๕๖๐] พระศาสดาทรงอนุเคราะห์เรา<br>
  ได้ทรงประทานผ้าเช็ดพระบาท ด้วยรับสั่งว่า<br>
  เธอจงอธิษฐานผ้าที่สะอาดนี้ให้มั่นคง ณ ที่สมควร<br>
  [๕๖๑] เราฟังพระดำรัสของพระองค์<br>
  ยังยินดีอยู่ในพระศาสนา<br>
  ได้ทำสมาธิให้เกิดเพื่อบรรลุประโยชน์สูงสุด<br>
  [๕๖๒] เรารู้ถึงขันธ์ที่อาศัยอยู่มาก่อน<br>
  ชำระทิพยจักษุให้หมดจดแล้ว<br>
  เราบรรลุวิชชา ๓<br>
  ได้ทำตามคำสั่งสอนของพระพุทธเจ้าแล้ว<br>
  [๕๖๓] ปันถกเถระเนรมิตตนหนึ่งพัน<br>
  นั่งในอัมพวันที่น่ารื่นรมย์<br>
  จนถึงเวลาเขามานิมนต์<br>
  [๕๖๔] ลำดับนั้น พระศาสดาทรงใช้ทูต<br>
  ให้ไปบอกเวลาฉันอาหารแก่เรา<br>
  เมื่อทูตบอกเวลาฉันแล้ว<br>
  เราก็ได้เหาะไปเฝ้า<br>
  [๕๖๕] ถวายบังคมพระยุคลบาทพระศาสดาแล้ว นั่ง ณ ที่สมควร<br>
  ทีนั้น พระศาสดาทรงรับรองเราผู้ถวายบังคมแล้วนั่งอยู่<br>
  [๕๖๖] ปันถกเถระเป็นผู้ควรบูชาของชาวโลกทั้งมวล<br>
  เป็นผู้ควรรับของที่เขานำมาบูชา<br>
  เป็นเนื้อนาบุญของหมู่มนุษย์ ได้รับทักษิณาแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๓๗ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] ๕. กัปปเถรคาถา<br>
  ๕. กัปปเถรคาถา<br>
  ภาษิตของพระกัปปเถระ<br>
  (พระศาสดาตรัสอสุภกถาสอนพระเจ้ากัปปะนั้นด้วยพระคาถาเหล่านี้ว่า)<br>
  [๕๖๗] ร่างกายนี้เต็มไปด้วยของโสโครกและมลทินต่าง ๆ<br>
  มีหลุมคูถใหญ่เป็นที่เกิด เป็นดุจบ่อน้ำครำที่มีมานาน<br>
  เป็นดุจฝีใหญ่ เป็นดุจแผลใหญ่<br>
  [๕๖๘] เป็นกายเต็มไปด้วยหนองและเลือด เต็มไปด้วยหลุมคูถ<br>
  มีน้ำไหลออกเป็นนิตย์ หลั่งของเน่าเสียออกอยู่ประจำ<br>
  [๕๖๙] มีเส้นเอ็นใหญ่ ๖๐ เส้นรัดรึงไว้<br>
  มีเครื่องฉาบทาคือเนื้อฉาบทาไว้ มีเสื้อคือหนังหุ้มห่อไว้<br>
  เป็นกายเปื่อยเน่า ไม่มีประโยชน์<br>
  [๕๗๐] เชื่อมต่อไว้ด้วยโครงกระดูก<br>
  เกี่ยวร้อยไว้ด้วยด้ายคือเส้นเอ็น<br>
  ผลัดเปลี่ยนอิริยาบถได้ เพราะมีมหาภูตรูป ๔<br>
  ชีวิตินทรีย์ ลมอัสสาสะ ปัสสาสะ๑<br>
  และวิญญาณเป็นต้นเกี่ยวเนื่องกัน<br>
  [๕๗๑] นรชนผู้มีจิตเป็นไปตามความปรารถนา<br>
  ดำเนินไปสู่ความตายอย่างแน่นอน<br>
  อยู่ใกล้มัจจุราช ละทิ้งร่างกายไว้ในโลกนี้เอง<br>
  [๕๗๒] ร่างกายที่ถูกอวิชชาหุ้มห่อไว้<br>
  ถูกกิเลสเครื่องร้อยรัด ๔ อย่างร้อยรัดไว้<br>
  เป็นกายจมลงในห้วงน้ำคือกิเลส<br>
  ถูกข่ายคืออนุสัยกิเลสปกคลุมไว้<br><br>เชิงอรรถ :<br>
  ๑ ลมหายใจออกหายใจเข้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๓๘ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] ๖. วังคันตปุตตอุปเสนคาถา<br>
  [๕๗๓] ประกอบด้วยนิวรณ์ ๕ เพียบพร้อมด้วยวิตก<br>
  ถูกรากเหง้าแห่งภพคือตัณหารัดรึง<br>
  ถูกเครื่องปิดบังคือโมหะปิดบังไว้<br>
  [๕๗๔] ร่างกายนี้ถูกเครื่องหมุนคือกรรมให้หมุนไป จึงหมุนไปอย่างนี้<br>
  สมบัติ(ที่มีอยู่ในร่างกายนี้)มีวิบัติเป็นที่สุด<br>
  ย่อมมีความพลัดพรากกันเป็นธรรมดา<br>
  [๕๗๕] เหล่าปุถุชนผู้โง่เขลาซึ่งยึดถือร่างกายนี้ว่าเป็นของเรา<br>
  ย่อมทำสังสารวัฏที่น่ากลัวให้เจริญ ทั้งยึดภพใหม่ไว้<br>
  [๕๗๖] เหล่ากุลบุตรผู้เป็นบัณฑิตซึ่งละร่างกายที่น่ารังเกียจนี้<br>
  คลายอวิชชา และภวตัณหาซึ่งเป็นรากเหง้าแห่งภพได้แล้ว<br>
  จักปรินิพพานอย่างไม่มีอาสวะ<br>
  เหมือนคนที่ต้องการความสุขอยากมีชีวิตอยู่<br>
  เห็นอสรพิษตัวเปื้อนคูถแล้วก็หลีกหนีไปฉะนั้น</p>
<p> ๖. วังคันตปุตตอุปเสนเถรคาถา<br>
  ภาษิตของพระวังคันตปุตตอุปเสนเถระ<br>
  (พระวังคันตปุตตอุปเสนเถระได้กล่าวคาถาเหล่านี้ว่า)<br>
  [๕๗๗] ภิกษุพึงอยู่เสนาสนะอันสงัด ปราศจากเสียงอื้ออึง<br>
  ที่สัตว์ร้ายอาศัยอยู่ เพราะการหลีกเร้นเป็นเหตุ<br>
  [๕๗๘] พึงเก็บผ้าจากกองขยะ จากป่าช้า<br>
  และตรอกน้อย ตรอกใหญ่นั้น<br>
  ทำเป็นผ้านุ่ง ผ้าห่ม แล้วใช้จีวรที่เศร้าหมอง<br>
  [๕๗๙] ภิกษุพึงคุ้มครองทวาร<br>
  สำรวมระวังทำใจให้เคารพเอื้อเฟื้อแล้ว<br>
  เที่ยวบิณฑบาตตามลำดับสกุล ตามลำดับตรอก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๓๙ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] ๗. โคตมเถรคาถา<br>
  [๕๘๐] พึงยินดีด้วยของตามที่ได้ ถึงจะเป็นของเศร้าหมอง<br>
  และไม่ควรปรารถนารสอย่างอื่นจากรสตามที่ได้มาให้มาก<br>
  สำหรับผู้ที่ยังติดในรส ใจย่อมไม่ยินดีในฌาน<br>
  [๕๘๑] ภิกษุพึงเป็นผู้มีความปรารถนาน้อย สันโดษ ชอบสงัด<br>
  เป็นมุนี และไม่อยู่คลุกคลีด้วยคฤหัสถ์และบรรพชิตทั้งสอง<br>
  [๕๘๒] ภิกษุผู้เป็นบัณฑิตควรแสดงตนให้เป็นเหมือนคนโง่และคนใบ้<br>
  ไม่ควรพูดมากในท่ามกลางสงฆ์<br>
  [๕๘๓] ท่านไม่พึงว่าร้ายใคร พึงเว้นการกระทบกระทั่ง<br>
  ควรสำรวมในพระปาติโมกข์ และรู้จักประมาณในการขบฉัน<br>
  [๕๘๔] เป็นผู้ฉลาดในการเกิดขึ้นแห่งจิตที่กำหนดนิมิตไว้ดีแล้ว<br>
  ประกอบสมถะและวิปัสสนาตามกาลอันสมควรเนือง ๆ<br>
  [๕๘๕] ภิกษุผู้เป็นบัณฑิตพึงเป็นผู้ถึงพร้อมด้วยความเพียรเป็นนิตย์<br>
  ประกอบภาวนาทุกเมื่อ<br>
  หากยังไม่ถึงที่สุดทุกข์ไม่พึงถึงความวางใจ<br>
  [๕๘๖] อาสวะทั้งปวงของภิกษุผู้ปรารถนาความบริสุทธิ์เป็นอยู่อย่างนี้<br>
  ย่อมสิ้นไป และท่านก็ย่อมบรรลุนิพพาน</p>
<p> ๗. โคตมเถรคาถา<br>
  ภาษิตของพระโคดมเถระ<br>
  (พระโคดมเถระได้กล่าวคาถาเหล่านี้ว่า)<br>
  [๕๘๗] บุคคลพึงรู้จักประโยชน์ของตน ๑ พึงตรวจดูปาพจน์๑ ๑<br>
  พึงตรวจตราสิ่งที่สมควรในศาสนานี้<br>
  ของกุลบุตรผู้เข้าถึงความเป็นสมณะ ๑<br><br>เชิงอรรถ :<br>
  ๑ ธรรมและวินัยที่พระสัมมาสัมพุทธเจ้าประกาศไว้แล้ว (ขุ.เถร.อ.๒/๕๘๗/๒๓๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๔๐ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] ๗. โคตมเถรคาถา<br>
  [๕๘๘] มิตรดี ๑ การสมาทานสิกขาให้บริบูรณ์ ๑<br>
  การเชื่อฟังครูทั้งหลาย ๑ นี้เป็นการสมควรแก่สมณะในศาสนานี้<br>
  [๕๘๙] ความเคารพในพระพุทธเจ้า ๑<br>
  ความนอบน้อมในพระธรรมตามความเป็นจริง ๑<br>
  การทำความยำเกรงในพระสงฆ์ ๑<br>
  นี้เป็นการสมควรแก่สมณะ<br>
  [๕๙๐] ภิกษุผู้ประกอบในอาจาระและโคจร ๑<br>
  ผู้ชำระอาชีพให้บริสุทธิ์ ซึ่งท่านผู้รู้ไม่ตำหนิติเตียน ๑<br>
  การตั้งจิตไว้ชอบ ๑ นี้เป็นการสมควรแก่สมณะ<br>
  [๕๙๑] จาริตศีล ๑ วาริตศีล ๑<br>
  การผลัดเปลี่ยนอิริยาบถที่น่าเลื่อมใส ๑<br>
  การประกอบเนือง ๆ ในอธิจิต ๑<br>
  นี้เป็นการสมควรแก่สมณะ<br>
  [๕๙๒] เสนาสนะป่า ๑ ที่สงัด ๑ ที่เงียบ ๑ ที่มุนีอยู่อาศัย ๑<br>
  นี้เป็นการสมควรแก่สมณะ<br>
  [๕๙๓] จตุปาริสุทธิศีล ๑ พาหุสัจจะ ๑<br>
  การพิจารณาค้นคว้าธรรมตามความเป็นจริง ๑<br>
  การรู้แจ้งอริยสัจ ๑ นี้เป็นการสมควรแก่สมณะ<br>
  [๕๙๔] ข้อที่บุคคลพึงเจริญอนิจจสัญญาว่า สังขารทั้งปวงไม่เที่ยง ๑<br>
  เจริญอนัตตสัญญาว่า ธรรมทั้งปวงเป็นอนัตตา ๑<br>
  เจริญอสุภสัญญา ๑ เจริญอนภิรติสัญญาในโลก ๑<br>
  นี้เป็นการสมควรแก่สมณะ<br>
  [๕๙๕] ข้อที่บุคคลพึงเจริญโพชฌงค์ ๑ อิทธิบาท ๑<br>
  อินทรีย์ ๑ พละ ๑ อริยัฏฐังคิกมรรค ๑<br>
  นี้เป็นการสมควรแก่สมณะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๔๑ }</span></p><hr><p>
  พระสุตตันตปิฏก ขุททกนิกาย เถรคาถา [๑๐. ทสกนิบาต] รวมเรื่องพระเถระที่มีในนิบาต<br>
  [๕๙๖] พระมุนีพึงละตัณหา ๑<br>
  ทำลายอาสวะพร้อมทั้งรากเหง้า ๑<br>
  พึงอยู่อย่างผู้มีจิตหลุดพ้น ๑<br>
  นี้เป็นการสมควรแก่สมณะ<br>
  ทสกนิบาต จบ</p>
<p> รวมเรื่องพระเถระที่มีในนิบาตนี้ คือ<br>
<br>
   ๑. พระกาฬุทายีเถระ  ๒. พระเอกวิหาริยเถระ<br>
   ๓. พระมหากัปปินเถระ ๔. พระจูฬปันถกเถระ<br>
   ๕. พระกัปปเถระ ๖. พระวังคันตปุตตอุปเสนเถระ<br>
   ๗. พระโคตมเถระ<br>
  <br>
  ในทสกนิบาตนี้ มีพระเถระ ๗ รูปนี้<br>
  และมี ๗๐ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๔๒ }</span></p><hr><p>
  พระสุตตันตปิฏก ขุททกนิกาย เถรคาถา [๑๑. เอกาทสกนิบาต]๑. สังกิจจเถรคาถา<br>
  ๑๑. เอกาทสกนิบาต<br>
  ๑. สังกิจจเถรคาถา<br>
  ภาษิตของพระสังกิจจเถระ<br>
  (อุบาสกคนหนึ่งต้องการบำรุงสังกิจจสามเณร จึงนิมนต์สามเณรให้อยู่ที่ใกล้<br>
  ด้วยคาถาว่า)<br>
  [๕๙๗] พ่อสามเณร ป่าจะมีประโยชน์อะไรสำหรับท่าน<br>
  ในฤดูฝน ภูเขาชื่ออุชชุหานะนั่นเองไม่เป็นที่สบาย<br>
  ลมหัวด้วนก็พัดมาประจำ ท่านจะพึงพอใจหรือ<br>
  เพราะความสงัดเป็นที่ต้องการของผู้เจริญฌาน<br>
  (พระสังกิจจเถระได้กล่าวคาถาเหล่านี้ว่า)<br>
  [๕๙๘] ในฤดูฝน ลมหัวด้วน ย่อมพัดพาเมฆหมอกไปได้ฉันใด<br>
  สัญญาที่ประกอบด้วยวิเวกก็ฉันนั้นเหมือนกัน<br>
  ย่อมดึงจิตของอาตมาไปสู่ที่วิเวก<br>
  [๕๙๙] กายคตาสติกรรมฐานที่ประกอบด้วยความคลายกำหนัด<br>
  ในร่างกาย เกิดขึ้นแก่อาตมาทันที เหมือนกาดำเกิดจากฟองไข่<br>
  เที่ยวอาศัยอยู่ในป่าช้า<br>
  [๖๐๐] ภิกษุผู้ไม่มีคนอื่นคอยดูแลรักษา<br>
  และไม่คอยดูแลรักษาคนอื่น นั้นแล<br>
  ไม่มีความเยื่อใยในกามทั้งหลาย ย่อมอยู่เป็นสุข<br>
  [๖๐๑] ภูเขาศิลาอันกว้างใหญ่ไพศาล<br>
  มีน้ำไหลใสสะอาด<br>
  มีฝูงค่างและฝูงเนื้อฟานคลาคล่ำ<br>
  ดารดาษไปด้วยน้ำและสาหร่ายเหล่านั้น<br>
  ย่อมทำให้อาตมารื่นรมย์ใจยิ่งนัก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๔๓ }</span></p><hr><p>
  พระสุตตันตปิฏก ขุททกนิกาย เถรคาถา [๑๑. เอกาทสกนิบาต ]รวมเรื่องพระเถระที่มีในนิบาต<br>
  [๖๐๒] ในเสนาสนะที่สงัดคือป่า ซอกเขา และถ้ำ<br>
  ที่สัตว์ร้ายอาศัยอยู่ อาตมาเคยอยู่มาแล้ว<br>
  [๖๐๓] อาตมาไม่เคยดำริถึงสิ่งที่ไม่ดี ประกอบด้วยโทษเลยว่า<br>
  ขอสัตว์เหล่านี้จงถูกเบียดเบียน จงถูกฆ่า จงประสบทุกข์<br>
  [๖๐๔] อาตมาได้ปรนนิบัติพระศาสดา<br>
  ได้ทำตามคำสั่งสอนของพระพุทธเจ้าแล้ว<br>
  ปลงภาระที่หนักเสียได้<br>
  ถอนตัณหาที่นำไปสู่ภพได้ขาดแล้ว<br>
  [๖๐๕] อาตมาออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นอันเป็นที่สิ้นไปแห่งสังโยชน์ทั้งปวง<br>
  อาตมาก็ได้บรรลุแล้ว<br>
  [๖๐๖] อาตมาไม่อยากตาย<br>
  ไม่อยากเป็นอยู่<br>
  แต่อาตมารอคอยเวลาอยู่<br>
  เหมือนลูกจ้างทำการงานคอยค่าจ้าง<br>
  [๖๐๗] อาตมาไม่อยากตาย<br>
  ไม่อยากเป็นอยู่<br>
  แต่อาตมามีสติสัมปชัญญะอยู่เฉพาะหน้า<br>
  คอยเวลาอันควร<br>
  เอกาทสกนิบาต จบ</p>
<p> รวมเรื่องพระเถระที่มีในนิบาตนี้ คือ<br>
  รวมพระสังกิจจเถระผู้ทำกิจเสร็จแล้ว<br>
  ไม่มีอาสวะรูปเดียวเท่านั้น<br>
  และในเอกาทสกนิบาต มี ๑๑ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๔๔ }</span></p><hr><p>
  พระสุตตันตปิฏก ขุททกนิกาย เถรคาถา [๑๒. ทวาทสกนิบาต] ๑. สีลวเถรคาถา<br>
  ๑๒. ทวาทสกนิบาต<br>
  ๑. สีลวเถรคาถา<br>
  ภาษิตของพระสีลวเถระ<br>
  (พระสีลวเถระแสดงธรรมด้วยคาถาเหล่านี้ว่า)<br>
  [๖๐๘] กุลบุตรในสัตว์โลกนี้ผู้ใคร่ประโยชน์<br>
  พึงศึกษาศีลนั่นแหละให้เป็นอันศึกษาดีแล้วในโลกนี้<br>
  เพราะศีลที่รักษาแล้ว ย่อมนำสมบัติทุกประเภทมาให้ได้<br>
  [๖๐๙] ผู้มีปัญญาเมื่อปรารถนาความสุข ๓ อย่าง<br>
  คือ การสรรเสริญ ๑ การได้ความปลื้มใจ ๑<br>
  การตายไปแล้วบันเทิงในสวรรค์ ๑<br>
  ควรรักษาศีล<br>
  [๖๑๐] เพราะผู้มีศีล มีความสำรวม ย่อมได้มิตรมาก<br>
  ส่วนผู้ทุศีล ประพฤติแต่ความชั่ว ย่อมแตกจากมิตร<br>
  [๖๑๑] นรชนผู้ทุศีลย่อมได้รับการตำหนิและติเตียน<br>
  นรชนผู้มีศีลย่อมได้รับความยกย่องชมเชยและสรรเสริญทุกเมื่อ<br>
  [๖๑๒] ศีลเป็นเบื้องต้น เป็นที่ตั้ง<br>
  เป็นบ่อเกิดแห่งคุณความดีทั้งหลาย<br>
  เป็นประธานแห่งธรรมทั้งปวง<br>
  เพราะฉะนั้น พึงชำระศีลให้บริสุทธิ์<br>
  [๖๑๓] สังวรศีล เป็นเครื่องกั้นทุจริต ทำจิตให้ร่าเริง<br>
  และเป็นท่าสำหรับหยั่งลงมหาสมุทรคือนิพพาน<br>
  ของพระพุทธเจ้าทุกพระองค์<br>
  เพราะฉะนั้น ควรชำระศีลให้บริสุทธิ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๔๕ }</span></p><hr><p>
  พระสุตตันตปิฏก ขุททกนิกาย เถรคาถา [๑๒. ทวาทสกนิบาต] ๒. สุนีตเถรคาถา<br>
  [๖๑๔] ศีลเป็นกำลังหาสิ่งเปรียบปานมิได้<br>
  เป็นอาวุธชั้นเยี่ยม เป็นอาภรณ์อันประเสริฐ<br>
  เป็นเกราะบังอย่างน่าอัศจรรย์<br>
  [๖๑๕] ศีลเป็นสะพานอันมีพลังมาก มีกลิ่นหอมอย่างยิ่ง<br>
  เป็นเครื่องลูบไล้อย่างประเสริฐ<br>
  ซึ่งเป็นเหตุให้ผู้มีศีล มีชื่อเสียง ระบือไปทั่วทุกทิศ<br>
  [๖๑๖] ศีลเป็นกำลังที่ดีเลิศ เป็นเสบียงเดินทางชั้นเยี่ยม<br>
  เป็นยานพาหนะชั้นประเสริฐ<br>
  ซึ่งเป็นเหตุให้ผู้มีศีลไปได้ทั่วทุกทิศ<br>
  [๖๑๗] คนพาลมีใจไม่ตั้งมั่นในศีล ย่อมได้รับการติฉินนินทาในโลกนี้<br>
  และตายไปแล้ว ย่อมได้รับทุกข์โทมนัสในอบายภูมิ<br>
  ย่อมได้รับทุกข์โทมนัสในที่ทั่วไป<br>
  [๖๑๘] ธีรชนตั้งมั่นดีในศีล ย่อมได้รับชื่อเสียงในโลกนี้<br>
  และตายไปแล้ว ย่อมได้รับสุขโสมนัสในสวรรค์<br>
  ย่อมได้รับสุขโสมนัสในที่ทั่วไป<br>
  [๖๑๙] ศีลเท่านั้นเป็นเลิศในโลกนี้<br>
  ส่วนผู้มีปัญญาเป็นผู้สูงสุดทั้งในหมู่มนุษย์และหมู่เทวดา<br>
  ชัยชนะก็เพราะศีลและปัญญา</p>
<p> ๒. สุนีตเถรคาถา<br>
  ภาษิตของพระสุนีตเถระ<br>
  (พระสุนีตเถระได้บันลือสีหนาทด้วยคาถาเหล่านี้ว่า)<br>
  [๖๒๐] เราเกิดมาในสกุลต่ำ ซ้ำขัดสน<br>
  มีของกินน้อย มีการงานต่ำ<br>
  ได้เป็นคนเก็บดอกไม้ที่เหี่ยวแห้งไปทิ้ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๔๖ }</span></p><hr><p>
  พระสุตตันตปิฏก ขุททกนิกาย เถรคาถา [๑๒. ทวาทสกนิบาต] ๒. สุนีตเถรคาถา<br>
  [๖๒๑] เราถูกคนทั้งหลายเกลียดชัง ดูหมิ่น ข่มขู่<br>
  ได้ถ่อมตน ไหว้หมู่ชนเป็นอันมาก<br>
  [๖๒๒] ต่อมา เราได้พบพระสัมมาสัมพุทธเจ้า<br>
  ทรงมีความเพียรมากซึ่งมีภิกษุสงฆ์แวดล้อม<br>
  กำลังเสด็จเข้าไปยังพระนครอันอุดมของชาวมคธ<br>
  [๖๒๓] จึงวางหาบลงแล้ว<br>
  เข้าไปถวายบังคมพระองค์ซึ่งเป็นบุคคลผู้สูงสุด<br>
  ได้ประทับยืนอยู่เพื่ออนุเคราะห์เรา<br>
  [๖๒๔] ครั้งนั้น เราได้ถวายบังคมพระยุคลบาทพระศาสดา<br>
  แล้วยืนอยู่ ณ ที่สมควร<br>
  จึงได้ทูลขอบรรพชากับพระองค์ผู้สูงสุดกว่าสรรพสัตว์<br>
  [๖๒๕] ลำดับนั้น พระศาสดาผู้ทรงมีพระกรุณา<br>
  อนุเคราะห์สัตว์โลกทั้งมวล ได้ตรัสกับเราว่า<br>
  เธอเป็นภิกษุมาเถิด<br>
  พระวาจานั้นได้เป็นการอุปสมบทของเรา<br>
  [๖๒๖] เรานั้นอยู่ในป่าแต่ผู้เดียว ไม่เกียจคร้าน<br>
  ได้ทำตามพระโอวาทพระศาสดาผู้ชนะมารทรงสั่งสอนเรามา<br>
  [๖๒๗] ในราตรีปฐมยาม เราระลึกชาติก่อนได้<br>
  ในมัชฌิมยาม ได้ชำระทิพยจักษุให้สะอาดแล้ว<br>
  ในปัจฉิมยาม ได้ทำลายกองแห่งความมืดคืออวิชชาแล้ว<br>
  [๖๒๘] ต่อเมื่อราตรีสิ้นไป<br>
  ดวงอาทิตย์ขึ้นไปจนตก<br>
  พระอินทร์และท้าวมหาพรหมพากันมาประณมอัญชลี<br>
  นอบน้อมเราพร้อมกับกล่าวว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๔๗ }</span></p><hr><p>
  พระสุตตันตปิฏก ขุททกนิกาย เถรคาถา [๑๒. ทวาทสกนิบาต] รวมเรื่องพระเถระที่มีในนิบาต<br>
  [๖๒๙] ข้าแต่ท่านผู้เป็นบุรุษอาชาไนย<br>
  ขอความนอบน้อมจงมีแด่ท่าน<br>
  ข้าแต่ท่านผู้เป็นบุรุษสูงสุด<br>
  ขอความนอบน้อมจงมีแด่ท่าน<br>
  ท่านผู้นิรทุกข์ ท่านสิ้นอาสวะแล้วเป็นผู้ควรแก่ทักษิณา<br>
  [๖๓๐] ลำดับนั้น พระศาสดาได้ทรงเห็นซึ่งหมู่เทวดาแวดล้อมอยู่<br>
  จึงทรงแย้ม แล้วได้ตรัสเนื้อความนี้ว่า<br>
  [๖๓๑] บุคคลชื่อว่าเป็นพราหมณ์เพราะคุณธรรมนี้ คือ<br>
  ตบะ พรหมจรรย์ ความสำรวม และความฝึกฝน<br>
  ตบะเป็นต้นนี้จัดเป็นพราหมณ์ชั้นสูงสุด<br>
  ทวาทสกนิบาต จบ</p>
<p> รวมเรื่องพระเถระที่มีในนิบาตนี้ ๒ รูป คือ<br>
  พระเถระ ๒ รูปนี้มีฤทธิ์มาก คือ<br>
  ๑. พระสีลวเถระ ๒. พระสุนีตเถระ<br>
  ในทวาทสกนิบาตมี ๒๔ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๔๘ }</span></p><hr><p>
  พระสุตตันตปิฏก ขุททกนิกาย เถรคาถา [๑๓. เตรสกนิบาต] ๑. โสณโกฬิวิสเถรคาถา<br>
  ๑๓. เตรสกนิบาต<br>
  ๑. โสณโกฬิวิสเถรคาถา<br>
  ภาษิตของพระโสณโกฬิวิสเถระ<br>
  (พระโสณโกฬิวิสเถระได้กล่าวคาถาเหล่านี้ว่า)<br>
  [๖๓๒] ผู้ใดเป็นคหบดีที่ยิ่งใหญ่<br>
  สมความปรารถนาในรัฐของพระเจ้าอังคะ<br>
  วันนี้ ผู้นั้นชื่อว่าโสณะ<br>
  เป็นผู้เยี่ยมที่สุดในธรรมทั้งหลาย ได้ถึงที่สุดทุกข์<br>
  [๖๓๓] ภิกษุพึงตัดสังโยชน์เบื้องต่ำ ๕ พึงละสังโยชน์เบื้องสูง ๕<br>
  และพึงเจริญอินทรีย์ ๕ ให้ยิ่ง<br>
  ภิกษุผู้ล่วงธรรมเป็นเครื่องข้องได้ทั้ง ๕<br>
  ท่านเรียกว่า ข้ามโอฆะได้แล้ว<br>
  [๖๓๔] สำหรับภิกษุผู้ประมาท มีใจพองเหมือนต้นอ้อ<br>
  ยังมีความยินดีในอายตนะภายนอก<br>
  ศีล สมาธิ และปัญญาย่อมไม่บริบูรณ์<br>
  [๖๓๕] ภิกษุเหล่านี้ละทิ้งกิจที่ควรทำ มาทำแต่กิจที่ไม่ควรทำ<br>
  อาสวะทั้งหลายของพวกเธอผู้ประมาท<br>
  มีใจพองเหมือนต้นอ้อ ย่อมเจริญ<br>
  [๖๓๖] ส่วนภิกษุเหล่าใดปรารภกายคตาสติด้วยดีเป็นนิตย์<br>
  ภิกษุเหล่านั้นมักกระทำกิจที่ควรทำเป็นนิตย์ ไม่ทำกิจที่ไม่ควรทำ<br>
  อาสวะของพวกเธอผู้มีสติสัมปชัญญะ ย่อมถึงความสิ้นไป<br>
  [๖๓๗] เมื่อพระศาสดาตรัสบอกทางตรงไว้แล้ว เธอทั้งหลายจงดำเนิน<br>
  ไปเถิด อย่าหยุดเสีย กุลบุตรผู้หวังประโยชน์<br>
  เมื่อเตือนตนด้วยตนเอง พึงน้อมตนเข้าถึงนิพพานได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๔๙ }</span></p><hr><p>
  พระสุตตันตปิฏก ขุททกนิกาย เถรคาถา[๑๓. เตรสกนิบาต] รวมเรื่องพระเถระที่มีในนิบาต<br>
  [๖๓๘] เมื่อเราบำเพ็ญเพียรอย่างหนัก<br>
  พระศาสดาซึ่งมีพระจักษุยอดเยี่ยมในโลก<br>
  ได้ทรงแสดงธรรมอุปมาด้วยสายพิณสอนเรา<br>
  เราฟังพระดำรัสของพระองค์แล้วยินดีอยู่ในคำสอน<br>
  [๖๓๙] ทำสมถะ๑ให้ถึงพร้อมเพื่อบรรลุประโยชน์สูงสุด<br>
  เราบรรลุวิชชา ๓ ได้ทำตามคำสั่งสองของพุทธเจ้าแล้ว<br>
  [๖๔๐] เราผู้น้อมไปในเนกขัมมะ๒ และความสงัดใจ<br>
  น้อมไปในความไม่เบียดเบียน หมดความยึดมั่นถือมั่น<br>
  [๖๔๑] น้อมไปในความสิ้นตัณหาและความไม่หลงแห่งใจ<br>
  เพราะเห็นความเกิดขึ้นแห่งอายตนะ จิตจึงหลุดพ้นได้โดยชอบ<br>
  [๖๔๒] ภิกษุผู้มีจิตสงบระงับหลุดพ้นโดยชอบ ทำกิจเสร็จแล้วนั้น<br>
  ย่อมไม่มีการสั่งสม ทั้งไม่มีกิจอื่นที่จะต้องทำ<br>
  [๖๔๓] ภูเขาหินแท่งทึบย่อมไม่สะเทือนเพราะลมฉันใด<br>
  รูป เสียง กลิ่น รส โผฏฐัพพะและธรรมารมณ์ทั้งมวล<br>
  [๖๔๔] ทั้งที่เป็นอิฏฐารมณ์และอนิฏฐารมณ์<br>
  ทำจิตของผู้คงที่ให้หวั่นไหวไม่ได้ ฉันนั้น<br>
  จิตของผู้คงที่นั้น เป็นจิตตั้งมั่น ไม่หวั่นไหว<br>
  ไม่เกาะเกี่ยวด้วยอารมณ์อะไร<br>
  เพราะผู้คงที่นั้นได้เห็นความเสื่อมไปแห่งอารมณ์นั้นแล้ว<br>
  เตรสกนิบาต จบ</p>
<p> รวมเรื่องพระเถระที่มีในนิบาตนี้ คือ<br>
  ๑. พระโสณโกฬิวิสเถระมีฤทธิ์มากรูปเดียวเท่านั้น<br>
  และในเตรสกนิบาตนี้ มี ๑๓ คาถา ฉะนี้แล<br><br>เชิงอรรถ :<br>
  ๑ สมาธิที่ทำให้เกิดวิปัสสนา (ขุ.เถร.อ. ๒/๖๓๙/๒๖๑)<br>
  ๒ การออกบวช (ขุ.เถร.อ. ๒/๖๔๐/๒๖๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๕๐ }</span></p><hr><p>
  พระสุตตันตปิฏก ขุททกนิกาย เถรคาถา [๑๔. จุททสกนิบาต] ๑. ขทิรวนิยเรวตเถรคาถา<br>
  ๑๔. จุททสกนิบาต<br>
  ๑. ขทิรวนิยเรวตเถรคาถา<br>
  ภาษิตของพระขทิวนิยเรวตเถระ<br>
  (พระขทิรวนิยเรวตเถระได้กล่าวคาถาเหล่านี้ว่า)<br>
  [๖๔๕] นับแต่อาตมาออกบวชเป็นบรรพชิต<br>
  ไม่เคยดำริถึงสิ่งที่ไม่ดี ประกอบด้วยโทษเลยว่า<br>
  [๖๔๖] ขอสัตว์เหล่านี้จงถูกเบียดเบียน จงถูกฆ่า จงประสบทุกข์<br>
  อาตมาไม่เคยดำริในระยะกาลยาวนานเช่นนี้<br>
  [๖๔๗] แต่รู้เฉพาะการเจริญเมตตาไม่มีประมาณ<br>
  ซึ่งได้อบรมสั่งสมมาโดยลำดับตามที่พระพุทธเจ้าทรงแสดงไว้แล้ว<br>
  [๖๔๘] เป็นมิตร เป็นสหายกับสัตว์ทุกจำพวก<br>
  อนุเคราะห์สัตว์ทุกจำพวก<br>
  ยินดีในการไม่เบียดเบียน เจริญเมตตาจิตทุกเมื่อ<br>
  [๖๔๙] และทำจิตที่ไม่ง่อนแง่น ไม่ขุ่นเคืองให้บันเทิง<br>
  เจริญพรหมวิหาร ที่คนเลวส้องเสพไม่ได้<br>
  [๖๕๐] สาวกของพระสัมมาสัมพุทธเจ้าเข้าทุติยฌานที่ไม่มีวิตก<br>
  เป็นผู้ประกอบด้วยความเป็นผู้นิ่งอย่างประเสริฐโดยแท้จริง<br>
  [๖๕๑] ภูเขาศิลาล้วนตั้งมั่น ไม่หวั่นไหว แม้ฉันใด<br>
  ภิกษุก็ฉันนั้น เพราะสิ้นโมหะ ย่อมไม่หวั่นไหวดุจภูเขา ฉันนั้น<br>
  [๖๕๒] คนผู้ไม่มีกิเลสเครื่องยั่วยวน<br>
  ใฝ่ใจแสวงหาความสะอาดอยู่เป็นนิตย์<br>
  ความชั่วเพียงเท่าปลายขนทราย<br>
  ย่อมปรากฏดังเท่าก้อนเมฆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๕๑ }</span></p><hr><p>
  พระสุตตันตปิฏก ขุททกนิกาย เถรคาถา [๑๔. จุททสกนิบาต] ๑. ขทิรวนิยเรวตเถรคาถา<br>
  [๖๕๓] เมืองชายแดนได้รับการคุ้มครองทั้งภายในและภายนอก ฉันใด<br>
  ท่านทั้งหลายโปรดคุ้มครองตนให้ได้ ฉันนั้น<br>
  ขณะอย่าได้ล่วงเลยท่านทั้งหลายไปเสีย<br>
  [๖๕๔] อาตมาไม่อยากตาย<br>
  ไม่อยากเป็นอยู่<br>
  แต่อาตมารอคอยเวลาอยู่<br>
  เหมือนลูกจ้างทำการงานคอยค่าจ้าง<br>
  [๖๕๕] อาตมาไม่อยากตาย<br>
  ไม่อยากเป็นอยู่<br>
  แต่อาตมามีสติสัมปชัญญะอยู่เฉพาะหน้า<br>
  คอยเวลาอันสมควร<br>
  [๖๕๖] อาตมาปรนนิบัติพระศาสดา<br>
  ได้ทำตามคำสั่งสอนของพระพุทธเจ้าแล้ว<br>
  ปลงภาระที่หนักเสียได้<br>
  ถอนตัณหาที่นำไปสู่ภพได้ขาดแล้ว<br>
  [๖๕๗] อาตมาออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นอันเป็นที่สิ้นไปแห่งสังโยชน์ทั้งปวง<br>
  อาตมาก็ได้บรรลุแล้ว<br>
  [๖๕๘] หน้าที่ที่ควรทำให้ถึงพร้อมมีทานและศีลเป็นต้น<br>
  ท่านทั้งหลาย โปรดทำให้ถึงพร้อมด้วยความไม่ประมาทเถิด<br>
  นี้เป็นคำสั่งสอนของอาตมา<br>
  อาตมาหลุดพ้นจากกิเลสและภพได้ทั้งหมดแล้ว<br>
  จักปรินิพพานละ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๕๒ }</span></p><hr><p>
  พระสุตตันตปิฏก ขุททกนิกาย เถรคาถา [๑๔. จุททสกนิบาต] ๒. โคทัตตเถรคาถา<br>
  ๒. โคทัตตเถรคาถา<br>
  ภาษิตของพระโคทัตตเถระ<br>
  (พระโคทัตตเถระได้กล่าวคาถาเหล่านี้ว่า)<br>
  [๖๕๙] โคอาชาไนยดีถูกเทียมที่แอกเกวียน<br>
  สามารถนำแอกเกวียนไปได้<br>
  ถูกภาระหนักเบียดเบียน<br>
  ก็ไม่ยอมสลัดแอกเกวียนที่เทียมไว้ ฉันใด<br>
  [๖๖๐] เหล่าชนที่บริบูรณ์ด้วยปัญญา<br>
  เหมือนมหาสมุทรที่เต็มเปี่ยมด้วยน้ำ<br>
  ย่อมไม่ดูหมิ่นชนอื่น ๆ ฉันนั้น<br>
  ข้อนี้เป็นดังอริยธรรมของคนทั้งหลาย<br>
  [๖๖๑] นรชนคนหนุ่มทั้งหลายที่ตกอยู่ในอำนาจของกาลเวลา<br>
  ไปตามอำนาจของความเจริญและความเสื่อม<br>
  ย่อมประสบทุกข์ และย่อมเศร้าโศก<br>
  [๖๖๒] เหล่าปุถุชนที่ยังโง่เขลา มักไม่เห็นตามความเป็นจริง<br>
  พอมีสุขเป็นเหตุก็ฟูขึ้น พอมีทุกข์เป็นเหตุก็ฟุบลง<br>
  จึงเดือดร้อนเพราะเหตุ ๒ ประการนี้<br>
  [๖๖๓] ส่วนอริยชนทั้งหลายที่ล่วงตัณหา<br>
  เป็นเหตุพัวพันในทุกขเวทนา สุขเวทนา และอทุกขมสุขเวทนา<br>
  ตั้งมั่น ไม่หวั่นไหวดุจเสาเขื่อน ไม่ฟูขึ้นหรือฟุบลง<br>
  [๖๖๔] ย่อมไม่ติดในลาภ เสื่อมลาภ ยศ เสื่อมยศ<br>
  นินทา สรรเสริญ สุขและทุกข์เลย<br>
  [๖๖๕] ท่านเหล่านั้นไม่ติดในโลกธรรมทุกประเภท<br>
  เหมือนหยาดน้ำไม่ติดบนใบบัว<br>
  ธีรชนทั้งหลายประสบสุข ไม่พ่ายแพ้ในที่ทุกแห่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๕๓ }</span></p><hr><p>
  พระสุตตันตปิฏก ขุททกนิกาย เถรคาถา [๑๔. จุททสกนิบาต] รวมเรื่องพระเถระที่มีในนิบาต<br>
  [๖๖๖] การไม่ได้ลาภโดยธรรม กับการได้ลาภโดยไม่ชอบธรรม<br>
  ๒ อย่างนี้ การไม่ได้ลาภแต่ชอบธรรมประเสรฐิกว่า<br>
  การได้ลาภโดยไม่ชอบธรรมไม่ประเสริฐเลย<br>
  [๖๖๗] ผู้ไม่มีความรู้ มียศ กับผู้มีความรู้แต่ไม่มียศ<br>
  ๒ จำพวกนี้ ผู้มีความรู้ แต่ไม่มียศ ประเสริฐกว่า<br>
  ผู้ไม่มีความรู้ มียศ ไม่ประเสริฐเลย<br>
  [๖๖๘] การที่คนพาลสรรเสริญ กับการที่บัณฑิตติเตียน<br>
  ๒ อย่างนี้ การที่บัณฑิตติเตียนนั่นแหละประเสริฐกว่า<br>
  การที่คนพาลสรรเสริญไม่ประเสริฐเลย<br>
  [๖๖๙] ความสุขที่เกิดเพราะอาศัยกามคุณ<br>
  กับความทุกข์ที่เกิดแต่ความสงัด<br>
  ๒ อย่างนี้ ความทุกข์ที่เกิดแต่ความสงัด ประเสริฐกว่า<br>
  ความสุขที่เกิดเพราะอาศัยกามคุณ ไม่ประเสริฐเลย<br>
  [๖๗๐] ความเป็นอยู่โดยไม่ชอบธรรม กับความตายโดยชอบธรรม<br>
  ๒ อย่างนี้ ความตายโดยชอบธรรมประเสริฐกว่า<br>
  ความเป็นอยู่โดยไม่ชอบธรรม ไม่ประเสริฐเลย<br>
  [๖๗๑] ท่านเหล่าใดละความยินดี ยินร้ายได้<br>
  มีจิตสงบ เที่ยวไปในภพน้อยภพใหญ่ ไม่ติดอยู่ในโลก<br>
  ท่านเหล่านั้นไม่มีความรักหรือความชัง<br>
  [๖๗๒] เจริญโพชฌงค์ ๗ อินทรีย์ ๕ และพละ ๕<br>
  บรรลุความสงบอย่างยิ่ง ไม่มีอาสวะ ย่อมปรินิพพาน<br>
  จุททสกนิบาต จบ</p>
<p> รวมเรื่องพระเถระที่มีในนิบาตนี้ คือ<br>
  พระเถระ ๒ รูปนี้ มีฤทธิ์มาก คือ<br>
  ๑. พระขทิรวนิยเรวตเถระ ๒. พระโคทัตตเถระ<br>
  ในจุททสกนิบาตนี้ มี ๒๘ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๕๔ }</span></p><hr><p>
  พระสุตตันตปิฏก ขุททกนิกาย เถรคาถา [๑๕. โสฬสกนิบาต] ๑. อัญญาสิโกณฑัญญเถรคาถา<br>
  ๑๕. โสฬสกนิบาต<br>
  ๑. อัญญาสิโกณฑัญญเถรคาถา<br>
  ภาษิตของพระอัญญาโกณฑัญญเถระ<br>
  (ท้าวสักกเทวราชตรัสภาษิตที่ ๑ ว่า)<br>
  [๖๗๓] ข้าพเจ้านี้สดับธรรมซึ่งมีอรรถรสมาก จึงเลื่อมใสอย่างยิ่ง<br>
  ธรรมที่คลายกำหนัดพอใจ เพราะไม่ยึดมั่นโดยสิ้นเชิง<br>
  พระคุณท่านแสดงไว้แล้ว<br>
  (พระอัญญาโกณฑัญญเถระได้กล่าวภาษิตเหล่านี้ว่า)<br>
  [๖๗๔] อารมณ์ที่วิจิตรในโลกมากมาย<br>
  เห็นจะย่ำยีคนที่ยังมีความดำริถึงอารมณ์ ว่างาม<br>
  ซึ่งประกอบด้วยราคะในพื้นปฐพีนี้<br>
  [๖๗๕] เมื่อฝนห่าใหญ่ตกลงมาช่วยระงับฝุ่นธุลีที่ลมพัดให้ฟุ้งขึ้นได้ ฉันใด<br>
  เมื่อใดพระอริยสาวกพิจารณาเห็นด้วยปัญญา<br>
  เมื่อนั้น ความดำริผิดย่อมระงับไปได้ ฉันนั้น<br>
  [๖๗๖] เมื่อใด พระอริยสาวกพิจารณาเห็นด้วยปัญญาว่า<br>
  สังขารทั้งหลายทั้งปวงไม่เที่ยง<br>
  เมื่อนั้น ย่อมหน่ายในทุกข์ นั่นเป็นทางแห่งความบริสุทธิ์<br>
  [๖๗๗] เมื่อใด พระอริยสาวกย่อมพิจารณาเห็นด้วยปัญญาว่า<br>
  สังขารทั้งหลายทั้งปวงเป็นทุกข์<br>
  เมื่อนั้น ย่อมหน่ายในทุกข์ นั่นเป็นทางแห่งความบริสุทธิ์<br>
  [๖๗๘] เมื่อใด พระอริยสาวกย่อมพิจารณาเห็นด้วยปัญญาว่า<br>
  ธรรมทั้งหลายทั้งปวงเป็นอนัตตา<br>
  เมื่อนั้น ย่อมหน่ายในทุกข์ นั่นเป็นทางแห่งความบริสุทธิ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๕๕ }</span></p><hr><p>
  พระสุตตันตปิฏก ขุททกนิกาย เถรคาถา [๑๕. โสฬสกนิบาต] ๑. อัญญาสิโกณฑัญญเถรคาถา<br>
  [๖๗๙] อัญญาโกณฑัญญเถระผู้ตรัสรู้ตามพระพุทธเจ้า<br>
  ได้มีความบากบั่นอย่างแรงกล้า ละความเกิดและความตายได้<br>
  บำเพ็ญมัคคพรหมจรรย์อย่างบริบูรณ์สิ้นเชิง<br>
  [๖๘๐] ตัดบ่วงคือโอฆะ๑ ตะปูตรึงใจ๒อย่างมั่นคง<br>
  และทำลายภูเขาที่ทำลายได้ยากแล้ว<br>
  ข้ามไปถึงฝั่งคือนิพพาน มีปกติเข้าฌาน<br>
  พ้นจากเครื่องผูกคือกิเลสมารได้แล้ว<br>
  [๖๘๑] ภิกษุที่ยังมีจิตฟุ้งซ่าน กลับกลอก<br>
  คบหาแต่มิตรชั่ว ถูกคลื่น(คือความผูกโกรธ)ซัดไป<br>
  จมในห้วงน้ำใหญ่คือสงสาร<br>
  [๖๘๒] ส่วนภิกษุที่มีจิตไม่ฟุ้งซ่าน ไม่กลับกลอก มีปัญญารักษาตน<br>
  สำรวมอินทรีย์ คบหาแต่มิตรดี<br>
  เป็นนักปราชญ์ พึงทำความสิ้นทุกข์ได้<br>
  [๖๘๓] นรชนผู้รู้ประมาณในข้าวและน้ำย่อมซูบผอม<br>
  มีตัวสะพรั่งไปด้วยเส้นเอ็นคล้ายเถาหญ้านาง แต่มีใจไม่ย่อท้อ<br>
  [๖๘๔] ถูกฝูงเหลือบและยุงกัดในป่าใหญ่<br>
  พึงเป็นผู้มีสติอดกลั้นในอันตรายนั้น เหมือนช้างในสงคราม<br>
  [๖๘๕] อาตมาไม่อยากตาย ไม่อยากเป็นอยู่<br>
  แต่รอคอยเวลาอยู่ เหมือนลูกจ้างทำการงานคอยค่าจ้าง<br>
  [๖๘๖] อาตมาไม่อยากตาย ไม่อยากเป็นอยู่<br>
  แต่อาตมามีสติสัมปชัญญะอยู่เฉพาะหน้า คอยเวลาอันควร<br><br>เชิงอรรถ :<br>
  ๑ ห้วงน้ำ ๔ อย่าง คือ (๑) กาโมฆะ ห้วงน้ำคือกาม (๒) ภโวฆะ ห้วงน้ำคือภพ (๓) ทิฏโฐฆะ
  ห้วงน้ำตือ<br>
  ทิฏฐิ (๔) อวิชโชฆะ ห้วงน้ำคืออวิชชา (ขุ.เถร.อ. ๒/๖๘๐/๒๘๓)<br>
  ๒ ตะปูตรึงใจมี ๕ อย่าง คือ (๑) ความสงสัยในพระศาสดา (๒) ในพระธรรม ( ๓) ในพระสงฆ์
  (๔) ในการ<br>
  ศึกษา (๕) โกรธไม่พอใจในเพื่อนพรหมจรรย์ (ขุ.เถร.อ. ๒/๖๘๐/๒๘๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๕๖ }</span></p><hr><p>
  พระสุตตันตปิฏก ขุททกนิกาย เถรคาถา [๑๕. โสฬสกนิบาต] ๒. อุทายีเถรคาถา<br>
  [๖๘๗] อาตมาปรนนิบัติพระศาสดา<br>
  ได้ทำตามคำสั่งสอนของพระพุทธเจ้าแล้ว<br>
  ปลงภาระที่หนักเสียได้ ถอนตัณหาที่นำไปสู่ภพได้ขาดแล้ว<br>
  [๖๘๘] อาตมาออกจากเรือนบวชเป็นบรรพชิตเพื่อประโยชน์ใด<br>
  ประโยชน์นั้นอาตมาได้บรรลุแล้ว<br>
  จะมีประโยชน์อะไรด้วยสัทธิวิหาริกผู้ว่ายากสำหรับอาตมา</p>
<p> ๒. อุทายีเถรคาถา<br>
  ภาษิตของพระอุทายีเถระ<br>
  (พระอุทายีเถระเมื่อจะชมเชยพระศาสดา ได้กล่าวภาษิตเหล่านี้ว่า)<br>
  [๖๘๙] พระสัมมาสัมพุทธเจ้าผู้ทรงบังเกิดในหมู่มนุษย์<br>
  ฝึกฝนพระองค์แล้ว มีพระหฤทัยตั้งมั่น<br>
  ทรงดําเนินไปในทางที่ประเสริฐ ทรงยินดีในธรรมเป็นที่สงบระงับจิต<br>
  [๖๙๐] ทรงถึงความสำเร็จแห่งธรรมทั้งปวงพระองค์ใดที่มนุษย์ทั้งหลาย<br>
  นอบน้อม พระสัมมาสัมพุทธเจ้าพระองค์นั้นแม้เทวดาทั้งหลายก็<br>
  นอบน้อม ข้าพเจ้าฟังมาแต่พระอรหันต์ทั้งหลายดังว่ามานี้<br>
  [๖๙๑] เทวดาและมนุษย์ทั้งหลายย่อมนอบน้อมพระสัมมาสัมพุทธเจ้า<br>
  พระองค์ใด ผู้ทรงล่วงสังโยชน์ทั้งปวง เสด็จออกจากป่า๑ มาสู่<br>
  นิพพาน เสด็จออกจากกามมายินดีในเนกขัมมะ เหมือนทองคำที่<br>
  พ้นจากหิน<br>
  [๖๙๒] พระสัมมาสัมพุทธเจ้าพระองค์นั้นแล เป็นดุจช้างตัวประเสริฐ<br>
  ทรงรุ่งเรืองล่วงโลกพร้อมทั้งเทวโลก ดุจภูเขาหิมวันต์เหนือภูเขา<br>
  ศิลาเหล่าอื่น ทรงมีพระนามว่านาคโดยแท้จริง ทรงยอดเยี่ยม<br>
  กว่าผู้ที่มีนามว่านาคทั้งหมด<br><br>เชิงอรรถ :<br>
  ๑ กิเลส (ขุ.เถร.อ. ๒/๖๙๑/๒๘,)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๕๗ }</span></p><hr><p>
  พระสุตตันตปิฏก ขุททกนิกาย เถรคาถา [๑๕. โสฬสกนิบาต] ๒. อุทายีเถรคาถา<br>
  [๖๙๓] เราจะแสดงผู้ที่ได้นามว่านาคโดยแท้จริงนั้นแก่พวกท่าน<br>
  เพราะผู้ที่ไม่ทำชั่วทุกอย่าง ชื่อว่านาค<br>
  ความสงบเสงี่ยมและความไม่เบียดเบียนทั้ง ๒ นั้น<br>
  เป็นเท้าหน้าของผู้ที่ได้นามว่า ช้าง<br>
  [๖๙๔] สติ และสัมปชัญญะทั้ง ๒ นั้น<br>
  เป็นเท้าหลังของผู้ที่ได้นามว่าช้าง<br>
  ผู้ที่ได้นามว่าพญาช้าง<br>
  มีศรัทธาเป็นงวง มีอุเบกขาเป็นงาขาว<br>
  [๖๙๕] มีสติเป็นคอ มีปัญญาเครื่องพิจารณาค้นคว้าธรรมเป็นเศียร<br>
  มีธรรมคือสมถะและวิปัสสนาซึ่งเป็นที่รวมอยู่แห่งปัญญาเป็นท้อง<br>
  มีวิเวกเป็นหาง<br>
  [๖๙๖] พญาช้างคือพระพุทธเจ้านั้นทรงเข้าฌานประจำ<br>
  ทรงยินดีในนิพพาน มีพระหฤทัยตั้งมั่นดีภายใน<br>
  เมื่อเสด็จพระราชดำเนิน ก็มีพระหฤทัยตั้งมั่น<br>
  ประทับยืน ก็มีพระหฤทัยตั้งมั่น<br>
  [๖๙๗] เมื่อบรรทม ก็มีพระหฤทัยตั้งมั่น<br>
  แม้ประทับนั่ง ก็มีพระหฤทัยตั้งมั่น ทรงสำรวมทุกอย่าง<br>
  นี้เป็นคุณสมบัติของพญาช้างคือพระพุทธเจ้า<br>
  [๖๙๘] พญาช้าง คือพระพุทธเจ้านั้น บริโภคสิ่งที่ไม่มีโทษ<br>
  ไม่บริโภคสิ่งที่มีโทษ ได้อาหารและเครื่องนุ่งห่มแล้วงดการสั่งสม<br>
  [๖๙๙] ตัดสังโยชน์ กิเลสเครื่องผูกพันน้อยใหญ่ทั้งหมด<br>
  ไม่มีความห่วงใยเลย ไปได้ทุกทิศ<br>
  [๗๐๐] ดอกบัวขาวมีกลิ่นหอมหวน ชวนให้รื่นรมย์ใจเกิดก็ในน้ำ<br>
  เติบโตก็ในน้ำ แต่ไม่ติดอยู่กับน้ำ แม้ฉันใด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๕๘ }</span></p><hr><p>
  พระสุตตันตปิฏก ขุททกนิกาย เถรคาถา [๑๕. โสฬสกนิบาต] รวมเรื่องพระเถระที่มีในนิบาต<br>
  [๗๐๑] พระพุทธเจ้าเสด็จอุบัติในโลก ทั้งทรงอยู่ในโลก<br>
  ก็ไม่ทรงติดอยู่กับโลก<br>
  เหมือนดอกบัวไม่ติดอยู่กับน้ำ ฉันนั้นเหมือนกัน<br>
  [๗๐๒] ไฟกองใหญ่ที่ลุกโชน เมื่อหมดเชื้อก็ดับไป<br>
  ถึงเมื่อยังมีเถ้าอยู่ เขาก็เรียกว่า ไฟดับ<br>
  [๗๐๓] อุปมาที่ให้รู้แจ่มแจ้งเนื้อความข้อนี้<br>
  วิญญูชนทั้งหลายแสดงไว้แล้ว<br>
  ท่านผู้ที่มีนามว่ามหานาคทั้งหลายจะรู้แจ้งพญาช้างคือพระพุทธเจ้า<br>
  อันเราผู้ได้นามว่านาคแสดงไว้แล้ว<br>
  [๗๐๔] พญาช้างคือพระพุทธเจ้า ปราศจากราคะ โทสะ โมหะ<br>
  หมดอาสวะ เมื่อทรงละพระวรกาย จะไม่มีอาสวะ ปรินิพพาน<br>
  โสฬสกนิบาต จบ</p>
<p> รวมเรื่องพระเถระที่มีในนิบาตนี้ คือ<br>
  พระเถระ ๒ รูปนี้ มีฤทธิ์มาก คือ<br>
  ๑. พระอัญญาโกณฑัญญะเถระ ๒. พระอุทายีเถระ<br>
  ในโสฬสกนิบาตนี้ มี ๓๒ คาถา ฉะนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๕๙ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๑. อธิมุตตเถรคาถา<br>
  ๑๖. วีสตินิบาต<br>
  ๑. อธิมุตตเถรคาถา<br>
  ภาษิตของพระอธิมุตตเถระ<br>
  (หัวหน้าโจร เมื่อจะสรรเสริญพระเถระ ได้กล่าว ๒ ภาษิตเหล่านี้ว่า)<br>
  [๗๐๕] เมื่อก่อน เหล่าสัตว์ที่พวกเราฆ่าเพื่อบูชายัญหรือเพื่อทรัพย์<br>
  ย่อมเกิดความกลัวทั้งนั้น ย่อมพากันหวาดหวั่นและบ่นเพ้อรำพัน<br>
  [๗๐๖] ท่านนั้นไม่มีความกลัว สีหน้าผ่องใสยิ่งนัก<br>
  เพราะเหตุไร ท่านจึงไม่คร่ำครวญ ในเมื่อเกิดภัยใหญ่เช่นนี้<br>
  (พระเถระ เมื่อจะแสดงธรรมโปรดหัวหน้าโจร จึงได้กล่าวภาษิตเหล่านี้ว่า)<br>
  [๗๐๗] ท่านหัวหน้า สำหรับผู้ที่ไม่เยื่อใยในชีวิตย่อมไม่มีทุกข์ทางใจ<br>
  ภัยทุกอย่างผู้ที่สิ้นสังโยชน์ล่วงพ้นภัยทุกอย่างได้แล้ว<br>
  [๗๐๘] เมื่อสิ้นตัณหาที่นำไปสู่ภพก็ย่อมไม่มีความกลัวตายโดยประการ<br>
  ใดประการหนึ่งในปัจจุบันนั้น เหมือนคนที่ไม่กลัวความหนัก ในเมื่อ<br>
  วางของหนักลงแล้ว<br>
  [๗๐๙] พรหมจรรย์อาตมาประพฤติดีแล้ว<br>
  และแม้มรรคอาตมาก็อบรมดีแล้ว<br>
  อาตมาจึงไม่มีความกลัวตาย เหมือนคนไม่กลัวโรคในเมื่อหายโรค<br>
  [๗๑๐] พรหมจรรย์อาตมาประพฤติดีแล้ว<br>
  และแม้มรรคอาตมาก็อบรมดีแล้ว<br>
  อาตมาได้เห็นภพว่าเป็นสิ่งที่ไม่น่ายินดี<br>
  เหมือนคนดื่มยาพิษแล้วสำรอกออกมา<br>
  [๗๑๑] ผู้ที่ถึงฝั่ง ไม่ยึดมั่น เสร็จกิจ หมดอาสวะ<br>
  ย่อมพอใจเพราะความสิ้นอายุ<br>
  เหมือนผู้ร้ายพ้นจากการถูกประหารชีวิต ก็ร่าเริงยินดีอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๖๐ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๑. อธิมุตตเถรคาถา<br>
  [๗๑๒] ผู้บรรลุสภาวธรรมชั้นสูงสุด ไม่มีความเยื่อใยในโลกทั้งมวล<br>
  เมื่อจะตายก็ไม่เศร้าโศก เหมือนคนที่พ้นจากเรือนที่ถูกไฟไหม้<br>
  [๗๑๓] พระสัมมาสัมพุทธเจ้าผู้ทรงแสวงหาคุณอันยิ่งใหญ่ตรัสว่า<br>
  ความเกี่ยวข้องกันอย่างใดอย่างหนึ่งก็ดี ภพที่ได้ในหมู่สัตว์ก็ดี<br>
  พระสัมมาสัมพุทธเจ้าผู้แสวงหาคุณอันยิ่งใหญ่ตรัสว่า<br>
  สิ่งนี้ทั้งหมดไม่มีอิสระ<br>
  [๗๑๔] พระอริยสาวกผู้รู้แจ้งภพ ๓ นั้นตามที่พระพุทธเจ้าทรงแสดงไว้แล้ว<br>
  ไม่ยึดภพไร ๆ เหมือนคนไม่จับก้อนเหล็กแดงลุกโชน<br>
  [๗๑๕] อาตมาไม่มีความคิดว่า<br>
  เราได้เป็น เราจะเป็น เราจักไม่เป็นเช่นนี้อีก<br>
  สังขารทั้งหลายจักดับไป อาตมาจะคร่ำครวญถึงสังขารนั้นไปทำไม<br>
  [๗๑๖] ท่านหัวหน้า สำหรับผู้พิจารณาเห็นความเกิดขึ้นแห่งธรรม<br>
  ล้วน ๆ ความสืบเนื่องแห่งสังขารล้วน ๆ ตามที่เป็นจริง<br>
  ย่อมไม่มีความกลัว<br>
  [๗๑๗] เมื่อใด บุคคลพิจารณาเห็นโลกว่า<br>
  เสมอด้วยหญ้าและไม้ด้วยปัญญา<br>
  เมื่อนั้น เขาซึ่งไม่ยึดถือว่าเป็นของเรา<br>
  ย่อมไม่เศร้าโศกว่า ของเราไม่มี<br>
  [๗๑๘] อาตมาเบื่อหน่ายร่างกาย ไม่ต้องการภพ<br>
  กายนี้จะแตก และจะไม่มีกายอื่นอีก<br>
  [๗๑๙] หากพวกท่านปรารถนาจะทำกิจใดด้วยร่างกาย<br>
  ขอเชิญทำกิจนั้นได้ตามความปรารถนาเถิด<br>
  ในการทำหรือไม่ทำนั้น อาตมาจะไม่มีทั้งความเคียดแค้นและพอใจ<br>
  เพราะการทำนั้นเป็นเหตุ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๖๑ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๑.อธิมุตตเถรคาถา<br>
  [๗๒๐] พวกโจรฟังคำของพระอธิมุตตเถระนั้นซึ่งน่าอัศจรรย์<br>
  ทำให้ขนชูชันนั้นแล้ว วางศัสตราวุธแล้ว<br>
  ได้กล่าวเนื้อความนี้ว่า<br>
  [๗๒๑] ท่านผู้เจริญ ท่านไม่มีความเศร้าโศกนี้<br>
  เพราะท่านทำกรรมอะไรไว้<br>
  หรือใครเป็นอาจารย์ของท่าน<br>
  หรือเพราะอาศัยคำสอนของใคร<br>
  พระอธิมุตตเถระ (ได้ฟังดังนั้นแล้ว เมื่อจะให้คำตอบ จึงได้กล่าวภาษิต<br>
  เหล่านี้ว่า)<br>
  [๗๒๒] พระศาสดาผู้เป็นสัพพัญญู ทรงรู้เห็นธรรมทั้งปวง<br>
  ทรงชนะหมู่มาร มีพระกรุณาอย่างใหญ่หลวง<br>
  ทรงเยียวยารักษาสัตว์โลกทั้งมวล<br>
  เป็นอาจารย์ของอาตมา<br>
  [๗๒๓] พระองค์ได้ทรงแสดงธรรม<br>
  ที่ให้ถึงความสิ้นอาสวะอย่างยอดเยี่ยมนี้ไว้<br>
  เพราะอาศัยคำสั่งสอนของพระองค์<br>
  อาตมาจึงได้ความไม่เศร้าโศกนี้แล<br>
  [๗๒๔] พวกโจรฟังคำสุภาษิตของพระอธิมุตตเถระผู้เป็นฤๅษี<br>
  จึงพากันวางศัสตราและอาวุธ<br>
  บางพวกก็ได้งดเว้นกรรมนั้น<br>
  และบางพวกก็ได้ขอบวช<br>
  [๗๒๕] พวกเขา ครั้นบวชในพระศาสนาของพระสุคต<br>
  เจริญโพชฌงค์ ๗ และพละ ๕ แล้ว<br>
  เป็นบัณฑิต มีจิตเบิกบาน ยินดี อบรมอินทรีย์แล้ว<br>
  ได้บรรลุสันตบทคือนิพพาน อันไม่มีปัจจัยอะไร ๆ ปรุงแต่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๖๒ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๒. ปาราปริยเถรคาถา<br>
  ๒. ปาราปริยเถรคาถา<br>
  ภาษิตของพระปาราปริยเถระ<br>
  (พระปาราปริยเถระเมื่อจะประกาศอาการที่ตนคิด จึงได้กล่าวภาษิตเหล่านี้ว่า)<br>
  [๗๒๖] ภิกษุชื่อปาราปริยะ เป็นสมณะ นั่งอยู่แต่ลำพังผู้เดียว<br>
  มีจิตสงบสงัดเข้าฌานอยู่ ได้มีความคิดว่า<br>
  [๗๒๗] คนพึงทำอะไรโดยลำดับ<br>
  ประพฤติวัตรอย่างไร ประพฤติมารยาทอย่างไร<br>
  จึงจะชื่อว่าพึงทำกิจของตนและไม่เบียดเบียนใคร ๆ<br>
  [๗๒๘] อินทรีย์ทั้งหลายนั่นแหละ ย่อมมีไว้เพื่อเป็นประโยชน์<br>
  และไม่เป็นประโยชน์สำหรับมวลมนุษย์<br>
  อินทรีย์ที่ไม่ได้ระวังรักษาย่อมเป็นไปเพื่อมิใช่ประโยชน์<br>
  ส่วนอินทรีย์ที่ระวังรักษาแล้วย่อมเป็นไปเพื่อประโยชน์<br>
  [๗๒๙] คนที่ระวังรักษาและคุ้มครองอินทรีย์เท่านั้น<br>
  ชื่อว่าเป็นผู้ทำกิจของตน และไม่พึงเบียดเบียนใคร ๆ<br>
  [๗๓๐] ถ้าผู้ใดไม่ห้ามจักขุนทรีย์ที่เป็นไปในรูปทั้งหลายมักไม่เห็นโทษ<br>
  ผู้นั้นย่อมพ้นจากทุกข์ไม่ได้เลย<br>
  [๗๓๑] อนึ่ง ผู้ใดไม่ห้ามโสตินทรีย์ที่เป็นไปในเสียงทั้งหลาย<br>
  มักไม่เห็นโทษ ผู้นั้นย่อมพ้นจากทุกข์ไม่ได้เลย<br>
  [๗๓๒] หากผู้ใดไม่เห็นอุบายเป็นที่สลัดออก ส้องเสพกลิ่น<br>
  ผู้นั้นยังติดอยู่ในกลิ่น ย่อมพ้นจากทุกข์ไม่ได้<br>
  [๗๓๓] ผู้ใดยังคำนึงถึงรสเปรี้ยว รสหวาน และรสขม<br>
  ติดอยู่ในความอยากในรส ย่อมไม่รู้สึกถึงความคิดในใจที่เกิดขึ้นว่า<br>
  เราจะทำที่สุดทุกข์ ผู้นั้นก็ย่อมพ้นจากทุกข์ไม่ได้<br>
  [๗๓๔] ผู้ใดยังนึกถึงโผฏฐัพพะที่สวยงาม ไม่ปฏิกูล ยินดีแล้ว<br>
  ผู้นั้นย่อมประสบทุกข์ต่าง ๆ ซึ่งมีราคะเป็นเหตุ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๖๓ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๒.ปาราปริยเถรคาถา<br>
  [๗๓๕] ผู้ใดไม่อาจระวังรักษาใจจากธรรมารมณ์เหล่านี้<br>
  ทุกข์ที่เกิดจากกระแสอารมณ์ทั้ง ๕ ย่อมติดตามผู้นั้น<br>
  เพราะไม่ระวังรักษาใจนั้น<br>
  [๗๓๖] ร่างกายนี้เต็มไปด้วยหนอง เลือด และซากศพเป็นจำนวนมาก<br>
  ที่นรชนผู้กล้าสร้างไว้ เกลี้ยงเกลา วิจิตรงดงามแต่ภายนอก<br>
  ภายในเต็มไปด้วยของไม่สะอาด มีคูถเป็นต้น ดุจสมุก<br>
  [๗๓๗] ที่เผ็ดร้อน มีรสหวานชื่นใจ ผูกพันด้วยความรัก<br>
  เป็นทุกข์ ฉาบไว้ด้วยของที่น่าชื่นใจภายนอก<br>
  ดุจมีดโกนทาน้ำผึ้งที่คนเขลาไม่รู้ซึ้งฉะนั้น<br>
  [๗๓๘] บุรุษที่ยังกำหนัดยินดีในรูป เสียง กลิ่น (รส) และโผฏฐัพพะ<br>
  ของสตรี ย่อมประสบทุกข์ต่าง ๆ<br>
  [๗๓๙] กระแสตัณหาในสตรีทั้ง ๕ ย่อมไหลไปในทวารทั้ง ๕ ของบุรุษ<br>
  ผู้ใดมีความเพียรอาจทำการป้องกันกระแสตัณหาทั้ง ๕ นั้นได้<br>
  [๗๔๐] ผู้นั้น มีความรู้ตั้งอยู่ในธรรม ขยัน มีปัญญาเครื่องพิจารณา<br>
  ถึงจะยินดีอยู่ ก็พึงทำกิจที่ประกอบด้วยเหตุผลได้<br>
  [๗๔๑] ถ้ายังติดอยู่กับการประกอบกิจที่เป็นประโยชน์ปัจจุบัน<br>
  ควรเว้นกิจที่ไม่เป็นประโยชน์ เป็นผู้ไม่ประมาท<br>
  มีปัญญาเครื่องพิจารณา รู้ว่ากิจนั้นไม่ควรทำแล้ว พึงเว้นเสีย<br>
  [๗๔๒] ควรยึดกิจที่ประกอบประโยชน์ในปัจจุบัน<br>
  และความยินดีที่ประกอบด้วยธรรม ประพฤติ เพราะความยินดี<br>
  นั้นแล ชื่อว่าเป็นความยินดีสูงสุด<br>
  [๗๔๓] ผู้ใดปรารถนาจะใช้อุบายต่าง ๆ ช่วงชิงเอาสิ่งของของคนเหล่าอื่น<br>
  ฆ่า เบียดเบียนผู้อื่น และทำผู้อื่นให้เศร้าโศก<br>
  ฉกชิงเอาสิ่งของของคนเหล่าอื่นด้วยความทารุณ ร้ายกาจ<br>
  การกระทำของผู้นั้นไม่ประกอบด้วยประโยชน์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๖๔ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๓. เตลกานิเถรคาถา<br>
  [๗๔๔] คนมีกำลัง เมื่อจะถากไม้ย่อมใช้ลิ่มตอกลิ่ม ฉันใด<br>
  ภิกษุผู้ฉลาดก็ฉันนั้น ย่อมใช้อินทรีย์นั่นแหละขจัดอินทรีย์<br>
  [๗๔๕] นรชนใดอบรมศรัทธา วิริยะ สติ สมาธิ และปัญญา<br>
  ใช้อินทรีย์ ๕ ฝึกอินทรีย์ ๕ เป็นพราหมณ์<br>
  ไม่มีทุกข์ ถึงอนุปาทิเสสนิพพาน<br>
  [๗๔๖] นรชนนั้นมีความรู้ ตั้งอยู่ในธรรม<br>
  ทำตามอนุสาสนีที่เป็นคำสอนของพระพุทธเจ้าทุกประการ<br>
  ย่อมประสบสุข</p>
<p> ๓. เตลกานิเถรคาถา<br>
  ภาษิตของพระเตลกานิเถระ<br>
  (พระเตลกานิเถระได้กล่าวภาษิตเหล่านี้ว่า)<br>
  [๗๔๗] เราได้มีความเพียร ค้นคิดธรรมอยู่นานหนอ<br>
  เมื่อสอบถามสมณพราหมณ์ ก็ยังไม่ได้ความกระจ่างใจ<br>
  [๗๔๘] ในโลกนี้ ใครเล่า เป็นผู้ถึงฝั่ง<br>
  ใครเป็นผู้บรรลุธรรมที่หยั่งลงสู่อมตะ<br>
  เราจะปฏิบัติตามธรรมของใครซึ่งจะเป็นเหตุให้รู้แจ้งปรมัตถธรรมได้<br>
  [๗๔๙] เรามีความคดคือกิเลสอยู่ภายใน เหมือนปลากินเบ็ด<br>
  ทั้งถูกผูกด้วยบ่วงคือกิเลส เหมือนท้าวเวปจิตติอสูรถูกผูกด้วยบ่วง<br>
  ของท้าวสักกะจอมเทพ<br>
  [๗๕๐] เรากระชากบ่วงคือกิเลสนั้นไม่หลุด<br>
  จึงไม่พ้นไปจากความเศร้าโศกและความร่ำไรรำพันนั้น<br>
  ใครในโลกนี้จะช่วยแก้เครื่องผูกคือกิเลส<br>
  ประกาศทางตรัสรู้ให้เราได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๖๕ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๓. เตลกานิเถรคาถา<br>
  [๗๕๑] เราจะปฏิบัติตามธรรมของใครคือสมณะ<br>
  หรือพราหมณ์หรือใครผู้แสดงธรรมเป็นเหตุกำจัดกิเลส<br>
  ที่จะลอยชราและมรณะเสียได้<br>
  [๗๕๒] จิตของเราถูกร้อยไว้ด้วยความลังเลสงสัย<br>
  ประกอบด้วยความแข่งดีมีกำลัง ถึงความกระด้าง<br>
  เพราะใจประกอบด้วยความโกรธ ถูกความโลภคอยทำลาย<br>
  [๗๕๓] เชิญท่านดูลูกศรคือทิฏฐิ ๓๐ ประเภท<br>
  อันมีธนูคือตัณหาเป็นสมุฏฐานเนื่องอยู่ในอก<br>
  มีกำลังทำลายหทัยอยู่เถิด<br>
  [๗๕๔] การไม่ละทิฏฐิที่เหลือ๑เป็นอันถูกลูกศร<br>
  คือความดำริผิดให้อาจหาญ<br>
  เราถูกยิงด้วยลูกศรคือทิฏฐินั้นหวั่นไหวอยู่<br>
  เหมือนใบไม้ไหวเพราะต้องลม<br>
  [๗๕๕] บาปกรรมตั้งขึ้นภายในเรา พลันให้ผล<br>
  เป็นไปในร่างกายที่มีผัสสายตนะ๒ ๖ ทุกเมื่อ<br>
  [๗๕๖] เรายังไม่พบหมอที่จะช่วยถอนลูกศร๓ของเรานั้นได้เลย<br>
  ทั้งหมดนั้นก็ไม่สามารถใช้เครื่องมือแพทย์ต่าง ๆ<br>
  ศัสตรา เวทมนต์ และยาอื่น ๆ ถอนลูกศรนั้นได้<br>
  [๗๕๗] ใครเล่าไม่ต้องใช้ศัสตรา ไม่ทำร่างกายให้เป็นแผล<br>
  ไม่เบียดเบียนร่างกายทุกส่วน จักถอนลูกศรคือกิเลส<br>
  ซึ่งเป็นลูกศรโดยปรมัตถ์ที่เสียบอยู่ภายในหทัยของเราออกได้<br><br>เชิงอรรถ :<br>
  ๑ คือตั้งแต่สักกายทิฏฐิเป็นต้น (ขุ.เถร.อ. ๒/๗๕๔/๓๑๕)<br>
  ๒ ผัสสายตนะ ๖ ได้แก่ ๑.จักขุสัมผัส ความกระทบทางตา ๒.โสตสัมผัส ความกระทบทางหู
  ๓.ฆานสัมผัส<br>
  ความกระทบทางจมูก ๔.ชิวหาสัมผัส ความกระทบทางลิ้น ๕.กายสัมผัส ความกระทบทางกาย
  ๖.<br>
  มโนสัมผัส ความกระทบทางใจ (ที.ปาฏิ. ๑๑/๓๒๓/๒๑๕)<br>
  ๓ คือทิฏฐิและกิเลส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๖๖ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๓. เตลกานิเถรคาถา<br>
  [๗๕๘] ผู้ลอยโทษที่เป็นพิษ(คือกิเลสมีราคะเป็นต้น)เสียได้<br>
  จัดว่าเป็นใหญ่ในธรรมแท้ ประเสริฐสุด<br>
  ช่วยชี้มือ(คืออริยมรรค) บอกที่บก(คือนิพพาน)<br>
  ให้แก่เราผู้ตกห้วงน้ำใหญ่ คือสงสารที่ลึก<br>
  [๗๕๙] เราได้จมลงในห้วงน้ำใหญ่คือสงสาร<br>
  ซึ่งมีดินเหนียวคือธุลีมีราคะเป็นต้นที่ไม่สามารถจะนำออกได้<br>
  เป็นที่แผ่ไปแห่งมายาความริษยา ความแข่งดี<br>
  และความง่วงเหงาหาวนอน<br>
  [๗๖๐] ความดำริทั้งหลายที่อาศัยราคะ เป็นเหมือนห้วงน้ำใหญ่<br>
  มีอุทธัจจะเป็นเมฆคำรน มีเมฆหมอกคือสังโยชน์ ๑๐<br>
  ย่อมนำเราผู้มีความเห็นผิดไป<br>
  [๗๖๑] กระแสตัณหาไหลไปในอารมณ์ทั้งปวง<br>
  ทั้งตัณหาดังเถาวัลย์ก็ผลิขึ้น<br>
  ใครจะพึงกั้นกระแสตัณหาเหล่านั้นได้<br>
  ใครเล่าจักตัดตัณหาดังเถาวัลย์นั้นได้<br>
  [๗๖๒] ท่านผู้เจริญทั้งหลาย เชิญท่านทั้งหลายทำเขื่อนอันเป็นเครื่อง<br>
  กั้นกระแสตัณหาเสีย อย่าให้กระแสตัณหาที่เกิดแต่ใจพัดพาท่าน<br>
  ทั้งหลายไปเร็วพลันดังกระแสน้ำพัดพาต้นไม้ที่อยู่ริมฝั่งไป<br>
  [๗๖๓] พระศาสดาทรงมีพระปัญญาเป็นอาวุธ<br>
  อันหมู่ฤๅษีอาศัยแล้ว เป็นที่พึ่งสำหรับเราผู้มีภัย<br>
  กำลังแสวงหาฝั่งคือนิพพานจากที่มิใช่ฝั่งได้อย่างนี้<br>
  [๗๖๔] พระองค์ได้ทรงประทานบันได ที่นายช่างทำดีแล้ว บริสุทธิ์<br>
  ทำด้วยไม้แก่นคือธรรมอันมั่นคง<br>
  แก่เราผู้กำลังถูกกระแสห้วงน้ำ(คือตัณหา)พัดไป<br>
  และรับสั่งว่า อย่ากลัวเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๖๗ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๔. รัฏฐปาลเถรคาถา<br>
  [๗๖๕] เราได้ขึ้นปราสาทคือสติปัฏฐาน<br>
  พิจารณาเห็นหมู่สัตว์ผู้ยินดีในร่างกายของตน<br>
  ที่เราจักได้รู้ในกาลก่อนโดยเป็นแก่นสาร<br>
  [๗๖๖] เมื่อคราวที่เราได้เห็นทาง (คือวิปัสสนา)<br>
  ซึ่งเป็นอุบายสำหรับขึ้นเรือ (คืออริยมรรค)<br>
  แล้วไม่ยึดถือว่าเป็นตัวตน จึงได้เห็นท่าที่ดีเยี่ยม๑<br>
  [๗๖๗] พระสัมมาสัมพุทธเจ้า ได้ทรงแสดงทางอันยอดเยี่ยม<br>
  เพื่อไม่ให้เป็นไปแห่งบาปธรรมคือทิฏฐิและมานะเป็นต้น<br>
  ซึ่งเปรียบเหมือนลูกศรเกิดแต่ตน ทั้งเกิดแต่ตัณหาที่นำไปสู่ภพได้<br>
  [๗๖๘] พระสัมมาสัมพุทธเจ้าทรงกำจัดโทษที่เป็นพิษ<br>
  ได้ทรงช่วยบรรเทากิเลสเครื่องร้อยรัดของเราที่นอนเนื่องอยู่ในสันดาน<br>
  ครอบงำสันดานอยู่มาเป็นเวลานาน</p>
<p> ๔. รัฏฐปาลเถรคาถา<br>
  ภาษิตของพระรัฏฐปาลเถระ<br>
  (พระรัฏฐปาลเถระได้กล่าวภาษิตเหล่านี้ว่า)<br>
  [๗๖๙] ขอเชิญโยมมารดาบิดาทรงดูอัตภาพ<br>
  ที่ผ้าและอาภรณ์เป็นต้น ทำให้วิจิตร<br>
  มีกายเป็นแผล มีกระดูก ๓๐๐ ท่อนเป็นโครงร่าง<br>
  กระสับกระส่ายที่พวกคนเขลาดำริหวังกันส่วนมาก<br>
  ซึ่งไม่มีความยั่งยืนตั้งมั่น<br>
  [๗๗๐] ขอเชิญโยมมารดาบิดาทรงดูรูปที่สตรีใช้แก้วมณีและต่างหู<br>
  แต่งให้วิจิตร ซึ่งมีหนังหุ้มกระดูกไว้ภายใน งามพร้อมเสื้อผ้า<br><br>เชิงอรรถ :<br>
  ๑ โสดาปัตติมรรค (ขุ.เถร.อ. ๒/๗๖๖/๓๑๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๖๘ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๔. รัฏฐปาลเถรคาถา<br>
  [๗๗๑] เท้าทั้งสองย้อมด้วยครั่งสด หน้าทาด้วยจุรณ<br>
  ก็สามารถทำคนเขลาให้ลุ่มหลง<br>
  แต่ไม่สามารถทำคนที่แสวงหาฝั่งคือนิพพานให้ลุ่มหลงได้<br>
  [๗๗๒] ผมที่ตบแต่งให้เป็นลอนดังกระดานหมากรุก<br>
  ตาทั้งสองที่หยอดด้วยยาหยอดตาก็สามารถทำคนเขลาให้ลุ่มหลง<br>
  แต่ไม่สามารถทำคนที่แสวงหาฝั่งคือนิพพานให้ลุ่มหลงได้<br>
  [๗๗๓] กายที่มีสภาพเปื่อยเน่าเป็นธรรมดาซึ่งตบแต่งแล้ว<br>
  เหมือนกล่องยาหยอดตาใหม่ ๆ ที่งดงาม<br>
  ก็สามารถทำคนเขลาให้ลุ่มหลง<br>
  แต่ไม่สามารถทำคนที่แสวงหาฝั่งคือนิพพานให้ลุ่มหลงได้<br>
  [๗๗๔] นายพรานเนื้อดักบ่วงไว้แล้ว เนื้อไม่มาติดบ่วง<br>
  เราทั้งหลาย(ฝูงเนื้อ)กินเหยื่อแล้วหลบหนีไป<br>
  เมื่อนายพรานกำลังคร่ำครวญอยู่<br>
  [๗๗๕] เราทั้งหลายกัดบ่วงของพรานเนื้อขาดแล้ว เนื้อไม่ติดบ่วง<br>
  เรากินเหยื่อแล้วหลบหนีไป เมื่อพรานเนื้อกำลังเศร้าโศกอยู่<br>
  [๗๗๖] อาตมาเห็นผู้คนที่มีทรัพย์ในโลก ได้ทรัพย์เครื่องปลื้มใจแล้ว<br>
  ไม่ยอมให้(ใคร) เพราะความหลง<br>
  ได้ทรัพย์แล้ว เก็บสะสมไว้ และปรารถนากามคุณยิ่ง ๆ ขึ้นไป<br>
  [๗๗๗] พระราชาทรงกดขี่ ช่วงชิงเอาแผ่นดิน<br>
  ทรงครอบครองแผ่นดินซึ่งมีสมุทรสาครล้อมรอบ<br>
  ตลอดสมุทรสาครฝั่งนี้ ยังไม่ทรงพอ<br>
  ยังทรงปรารถนาจะครอบครองสมุทรสาครฝั่งโน้นอีก<br>
  [๗๗๘] ทั้งพระราชาและคนอื่นเป็นจำนวนมากที่ยังไม่ปราศจากตัณหา<br>
  เข้าถึงความตาย ยังไม่เต็มตามที่ต้องการเลย<br>
  ก็ละทิ้งร่างกายไป เพราะความอิ่มด้วยกามไม่มีในโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๖๙ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๔. รัฏฐปาลเถรคาถา<br>
  [๗๗๙] หมู่ญาติพากันสยายผม คร่ำครวญถึงคนที่ตายนั้นและพูดว่า<br>
  ทำอย่างไรหนอ พวกญาติของเราทั้งหลายจึงจะไม่ตาย<br>
  แต่นั้นก็นำศพนั้นซึ่งห่อผ้าไว้แล้วยกขึ้นสู่เชิงตะกอนแล้วช่วยกันเผา<br>
  [๗๘๐] ศพนั้นถูกเขาใช้หลาวแทงเผาอยู่ ละโภคทรัพย์ มีแต่ผ้าผืนเดียว<br>
  เมื่อคนจะตาย ญาติ มิตร หรือสหายก็ช่วยไม่ได้<br>
  [๗๘๑] ทายาททั้งหลายก็ขนทรัพย์สมบัติของเขาไป<br>
  ส่วนสัตว์ที่ตายไปก็ย่อมไปตามกรรม<br>
  เมื่อตายไป ทรัพย์ไร ๆ คือ บุตร ภรรยา ข้าวของ เงินทอง<br>
  และแว่นแคว้นก็ติดตามไปไม่ได้<br>
  [๗๘๒] ทรัพย์ช่วยคนให้มีอายุยืนไม่ได้<br>
  ทั้งช่วยคนให้ละความแก่ก็ไม่ได้<br>
  นักปราชญ์ทั้งหลายกล่าวชีวิตนั้นว่าน้อยนัก<br>
  ไม่ยั่งยืน มีความแปรเปลี่ยนไปเป็นธรรมดา<br>
  [๗๘๓] ทั้งคนมั่งมี ทั้งคนยากจนก็ย่อมประสบเช่นนั้น<br>
  ทั้งพาลและบัณฑิตก็ประสบเหมือนกันทั้งนั้น<br>
  คนพาลนั่นแหละถูกเหตุแห่งทุกข์กระทบเข้า<br>
  ย่อมหวั่นไหวเพราะความเป็นคนโง่<br>
  ส่วนบัณฑิตถูกต้องก็ไม่หวั่นไหว<br>
  [๗๘๔] เพราะเหตุนั้นแล ปัญญาเท่านั้นเป็นเหตุบรรลุนิพพาน<br>
  ซึ่งเป็นที่สุดแห่งภพในโลกนี้ จึงประเสริฐกว่าทรัพย์<br>
  ก็เพราะยังไม่ได้บรรลุที่สุด คนพาลทั้งหลายจึงทำแต่กรรมชั่วในภพ<br>
  น้อยภพใหญ่เพราะความเขลา<br>
  [๗๘๕] ผู้ที่ทำกรรมชั่ว ต้องเวียนว่ายตายเกิดอยู่ในสังสารวัฏร่ำไป<br>
  คนมีปัญญาน้อย เมื่อเชื่อคนที่ทำกรรมชั่วนั้น<br>
  ก็ย่อมเวียนว่ายตายเกิดร่ำไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๗๐ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๔. รัฏฐปาลเถรคาถา<br>
  [๗๘๖] โจรผู้ทำกรรมถูกเขาจับได้ตรงทาง ๓ แยก<br>
  ย่อมเดือดร้อนเพราะกรรมของตน ฉันใด<br>
  หมู่สัตว์ผู้ทำกรรมชั่ว ตายไปแล้ว ย่อมเดือดร้อนในโลกหน้า<br>
  เพราะกรรมของตน ฉันนั้น<br>
  [๗๘๗] เพราะกามทั้งหลายที่งดงามน่าปรารถนาชวนให้รื่นรมย์ใจ<br>
  ย่อมย่ำยีจิตโดยสภาวะต่าง ๆ ฉะนั้น<br>
  อาตมาเห็นโทษในกามคุณทั้งหลาย จึงได้บวช มหาบพิตร<br>
  [๗๘๘] สัตว์ทั้งหลายทั้งหนุ่มทั้งแก่ พอร่างแตกสลายก็ล่วงไป<br>
  เหมือนผลไม้สุกงอมร่วงหล่นไป<br>
  มหาบพิตร อาตมาเห็นความไม่เที่ยงแม้นี้ จึงได้บวช<br>
  ความเป็นสมณะที่ปฏิบัติไม่ผิดนั่นแหละ ประเสริฐกว่า<br>
  [๗๘๙] อาตมาบวชด้วยศรัทธาได้ปฏิบัติชอบในพระศาสนาของพระชินเจ้า<br>
  การบวชของอาตมาไม่มีโทษ อาตมาฉันอาหารอย่างไม่เป็นหนี้<br>
  [๗๙๐] พิจารณาเห็นกามทั้งหลายโดยความเป็นของร้อน<br>
  เงินทองโดยความเป็นศัสตรา ทุกข์ตั้งแต่ถือปฏิสนธิในครรภ์ และ<br>
  ภัยใหญ่ในนรก<br>
  [๗๙๑] ครั้นเห็นโทษนี้แล้ว จึงได้ความสังเวชในครั้งนั้น<br>
  ในคราวนั้น อาตมานั้นเป็นผู้ถูกลูกศรคือราคะเป็นต้นทิ่มแทงอยู่<br>
  บัดนี้ถึงความสิ้นอาสวะแล้ว<br>
  [๗๙๒] อาตมาปรนนิบัติพระศาสดา<br>
  ได้ทำตามคำสั่งสอนของพระพุทธเจ้าแล้ว ปลงภาระที่หนักเสียได้<br>
  ถอนตัณหาที่นำไปสู่ภพได้ขาดแล้ว<br>
  [๗๙๓] อาตมาออกบวชเป็นบรรพชิตเพื่อประโยชน์ใด<br>
  ประโยชน์นั้นอันเป็นที่สิ้นไปแห่งสังโยชน์ทั้งปวง<br>
  อาตมาก็ได้บรรลุแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๗๑ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๕. มาลุงกยปุตตเถรคาถา<br>
  ๕. มาลุงกยปุตตเถรคาถา<br>
  ภาษิตของพระมาลุงกยบุตรเถระ<br>
  (พระมาลุงกยบุตรเถระได้กล่าวภาสิตเหล่านี้ว่า)<br>
  [๗๙๔] เมื่อเห็นรูป มัวใส่ใจถึงอารมณ์อันเป็นที่รักอยู่<br>
  ย่อมหลงลืมสติได้<br>
  ผู้ที่มีจิตกำหนัดนักยังเสวยรูปารมณ์อยู่<br>
  [๗๙๕] เวทนาต่าง ๆ ซึ่งมีรูปเป็นอารมณ์ ย่อมเจริญแก่เขา<br>
  อภิชฌา๑ และวิหิงสา๒ ย่อมเบียดเบียนจิตของเขา<br>
  เพราะสั่งสมอย่างนี้ ทุกข์ย่อมเป็นไป<br>
  ท่านกล่าวว่ายังห่างไกลนิพพาน<br>
  [๗๙๖] เมื่อฟังเสียงแล้ว มัวใส่ใจถึงอารมณ์อันเป็นที่รักอยู่<br>
  ย่อมหลงลืมสติได้<br>
  ผู้ที่มีจิตกำหนัดนัก ยังเสวยสัททารมณ์อยู่<br>
  สัททารมณ์นั้นย่อมผูกพันเขาไว้<br>
  [๗๙๗] เวทนาต่าง ๆ ซึ่งมีเสียงเป็นอารมณ์ ย่อมเจริญแก่เขา<br>
  อภิชฌา และวิหิงสา ย่อมเบียดเบียนจิตของเขา<br>
  เพราะสั่งสมอย่างนี้ ทุกข์ย่อมเป็นไป<br>
  ท่านกล่าวว่ายังห่างไกลนิพพาน<br>
  [๗๙๘] เมื่อบุคคลดมกลิ่นแล้ว ใส่ใจว่าเป็นนิมิตที่น่ายินดี<br>
  ก็เป็นอันหลงลืมสติ<br>
  ก็เมื่อเป็นเช่นนั้น เขามีจิตกำหนัดนัก<br>
  เพลิดเพลิน และติดคันธารมณ์นั้นอยู่<br><br>เชิงอรรถ :<br>
  ๑ ความเพ่งเล็งอยากได้จัด (ขุ.เถร.อ. ๒/๗๙๕/๓๓๕)<br>
  ๒ ความพยาบาท (ขุ.เถร.อ. ๒/๗๙๒/๓๓๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๗๒ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๕. มาลุงกยปุตตเถรคาถา<br>
  [๗๙๙] เวทนาต่าง ๆ ซึ่งมีกลิ่นเป็นอารมณ์ ย่อมเจริญแก่เขา<br>
  อภิชฌา และวิหิงสา ย่อมเบียดเบียนจิตของเขา<br>
  เพราะสั่งสมอย่างนี้ ทุกข์ย่อมเป็นไป<br>
  ท่านกล่าวว่า ยังห่างไกลนิพพาน<br>
  [๘๐๐] เมื่อบุคคลลิ้มรสแล้ว ใส่ใจว่าเป็นนิมิตที่อร่อย<br>
  ก็เป็นอันหลงลืมสติ<br>
  ก็เมื่อเป็นเช่นนั้น เขามีจิตกำหนัดนัก<br>
  เพลิดเพลิน และติดรสารมณ์นั้นอยู่<br>
  [๘๐๑] เวทนาต่าง ๆ ซึ่งมีรสเป็นอารมณ์ ย่อมเจริญแก่เขา<br>
  อภิชฌา และวิหิงสา ย่อมเบียดเบียนจิตของเขา<br>
  เพราะสั่งสมอย่างนี้ ทุกข์ย่อมเป็นไป<br>
  ท่านกล่าวว่ายังห่างไกลนิพพาน<br>
  [๘๐๒] เมื่อบุคคลถูกต้องโผฏฐัพพะแล้ว ใส่ใจว่าเป็นนิมิตที่น่าติดใจ<br>
  ก็เป็นอันหลงลืมสติ<br>
  ก็เมื่อเป็นเช่นนั้น เขามีจิตกำหนัดนัก<br>
  เพลิดเพลิน และติดโผฏฐัพพารมณ์นั้นอยู่<br>
  [๘๐๓] เวทนาต่าง ๆ ซึ่งมีผัสสะเป็นอารมณ์ ย่อมเจริญแก่เขา<br>
  อภิชฌา และวิหิงสา ย่อมเบียดเบียนจิตของเขา<br>
  เพราะสั่งสมอย่างนี้ ทุกข์ย่อมเป็นไป<br>
  ท่านกล่าวว่า ยังห่างไกลนิพพาน<br>
  [๘๐๔] เมื่อบุคคลรู้ธรรมารมณ์แล้ว<br>
  ใส่ใจว่าเป็นนิมิตที่น่าเพลิดเพลิน<br>
  ก็เป็นอันหลงลืมสติ<br>
  ก็เมื่อเป็นเช่นนั้น เขามีจิตกำหนัดนัก<br>
  เพลิดเพลิน และติดธรรมารมณ์นั้นอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๗๓ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๕. มาลุงกยปุตตเถรคาถา<br>
  [๘๐๕] เวทนาต่าง ๆ ซึ่งมีธรรมารมณ์เป็นเหตุ ย่อมเจริญแก่เขา<br>
  อภิชฌา และวิหิงสา ย่อมเบียดเบียนจิตของเขา<br>
  เพราะสั่งสมอย่างนี้ ทุกข์ย่อมเป็นไป<br>
  ท่านกล่าวว่ายังห่างไกลนิพพาน<br>
  [๘๐๖] ผู้ที่เห็นรูปแล้ว มีสติอยู่เฉพาะหน้า<br>
  ไม่กำหนัดยินดีในรูป มีจิตคลายความกำหนัด<br>
  รู้แจ้งรูปารมณ์นั้น และไม่ติดรูปารมณ์นั้นอยู่<br>
  [๘๐๗] เมื่อพระโยคีนั้นพิจารณาเห็นรูป<br>
  โดยความเป็นของไม่เที่ยงเป็นต้น<br>
  หรือแม้เสวยเวทนาโดยที่กิเลสมีอภิชฌาเป็นต้น เป็นไปไม่ได้<br>
  กิเลสวัฏย่อมสิ้นไป ย่อมก่อรากขึ้นไม่ได้ฉันใด<br>
  ท่านมีสติประพฤติอยู่อย่างนี้ก็ฉันนั้น<br>
  เมื่อไม่ก่อวัฏฏทุกข์อย่างนี้ ท่านกล่าวว่าอยู่ใกล้นิพพาน<br>
  [๘๐๘] ผู้ที่ฟังเสียงแล้ว มีสติอยู่เฉพาะหน้า<br>
  ไม่กำหนัดยินดีในเสียง<br>
  มีจิตคลายความกำหนัด<br>
  รู้แจ้งสัททารมณ์นั้น และไม่ติดสัททารมณ์นั้นอยู่<br>
  [๘๐๙] เมื่อพระโยคีนั้น ฟังเสียง หรือแม้เสวยเวทนา<br>
  โดยที่กิเลสมีอภิชฌาเป็นต้น เป็นไปไม่ได้<br>
  กิเลสวัฏ ย่อมสิ้นไป ย่อมก่อรากขึ้นไม่ได้<br>
  ท่านมีสติประพฤติอยู่อย่างนี้ เมื่อไม่ก่อวัฏฏทุกข์อย่างนี้<br>
  ท่านกล่าวว่า อยู่ใกล้นิพพาน<br>
  [๘๑๐] ผู้ที่ดมกลิ่นแล้ว มีสติอยู่เฉพาะหน้า<br>
  ไม่กำหนัดยินดีในกลิ่น มีจิตคลายความกำหนัด<br>
  รู้แจ้งคันธารมณ์นั้น และไม่ติดคันธารมณ์นั้นอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๗๔ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๕. มาลุงกยปุตตเถรคาถา<br>
  [๘๑๑] เมื่อพระโยคีนั้น ดมกลิ่น หรือแม้เสวยเวทนา<br>
  โดยที่กิเลสมีอภิชฌาเป็นต้น เป็นไปไม่ได้<br>
  กิเลสวัฏ ย่อมสิ้นไป ย่อมก่อรากขึ้นไม่ได้<br>
  ท่านมีสติประพฤติอยู่อย่างนี้ เมื่อไม่ก่อวัฏฏทุกข์อย่างนี้<br>
  ท่านกล่าวว่า อยู่ใกล้นิพพาน<br>
  [๘๑๒] ผู้ที่ลิ้มรสแล้ว มีสติอยู่เฉพาะหน้า<br>
  ไม่กำหนัดยินดีในรส มีจิตคลายความกำหนัด<br>
  รู้แจ้งรสารมณ์นั้น และไม่ติดรสารมณ์นั้นอยู่<br>
  [๘๑๓] เมื่อพระโยคีนั้นลิ้มรส หรือแม้เสวยเวทนา<br>
  โดยที่กิเลสมีอภิชฌาเป็นต้น เป็นไปไม่ได้<br>
  กิเลสวัฏย่อมสิ้นไป ย่อมก่อรากขึ้นไม่ได้<br>
  ท่านมีสติประพฤติอยู่อย่างนี้ เมื่อไม่ก่อวัฏฏทุกข์อย่างนี้<br>
  ท่านกล่าวว่าอยู่ใกล้นิพพาน<br>
  [๘๑๔] ผู้ที่ถูกต้องโผฏฐัพพะแล้ว มีสติอยู่เฉพาะหน้า<br>
  ไม่กำหนัดยินดีในโผฏฐัพพะ มีจิตคลายความกำหนัด<br>
  รู้แจ้งโผฏฐัพพารมณ์นั้น และไม่ติดโผฏฐัพพารมณ์นั้นอยู่<br>
  [๘๑๕] เมื่อพระโยคีนั้น ถูกต้องโผฏฐัพพะ หรือแม้เสวยเวทนา<br>
  โดยที่กิเลสมีอภิชฌาเป็นต้นเป็นไปไม่ได้<br>
  กิเลสวัฏย่อมสิ้นไป ย่อมก่อรากขึ้นไม่ได้<br>
  ท่านมีสติประพฤติอยู่อย่างนี้ เมื่อไม่ก่อวัฏฏทุกข์อย่างนี้<br>
  ท่านกล่าวว่าอยู่ใกล้นิพพาน<br>
  [๘๑๖] ผู้ที่รู้ธรรมารมณ์แล้ว มีสติอยู่เฉพาะหน้า<br>
  ไม่กำหนัดยินดีในธรรมารมณ์<br>
  มีจิตคลายความกำหนัด รู้แจ้งธรรมารมณ์นั้น<br>
  และไม่ติดธรรมารมณ์นั้นอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๗๕ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๖. เสลเถรคาถา<br>
  [๘๑๗] เมื่อพระโยคีนั้น รู้แจ้งธรรมารมณ์หรือแม้เสวยเวทนา<br>
  โดยที่กิเลสมีอภิชฌาเป็นต้น เป็นไปไม่ได้<br>
  กิเลสวัฏย่อมสิ้นไป ย่อมก่อรากขึ้นไม่ได้<br>
  ท่านมีสติประพฤติอยู่อย่างนี้ เมื่อไม่ก่อวัฏฏทุกข์อย่างนี้<br>
  ท่านกล่าวว่าอยู่ใกล้นิพพาน</p>
<p> ๖. เสลเถรคาถา<br>
  ภาษิตของพระเสลเถระ<br>
  (พระเสลเถระ ครั้งเป็นคฤหัสถ์ ได้สดุดีพระผู้มีพระภาคด้วยภาษิต ๖ ภาษิตว่า)<br>
  [๘๑๘] ข้าแต่พระผู้มีพระภาค พระองค์เสด็จอุบัติมาดีแล้ว <br>
  ทรงมีพระวิริยภาพ มีพระวรกายสมบูรณ์<br>
  มีพระรัศมีที่ซ่านออกจากพระวรกายงดงาม<br>
  สวยงามน่าทัศนายิ่งนัก<br>
  พระฉวีวรรณเปล่งปลั่งดังทองคำ พระเขี้ยวแก้วทั้งซ้ายขวาก็สุกใส<br>
  [๘๑๙] เพราะพระลักษณะแห่งมหาบุรุษ<br>
  ที่มีปรากฏแก่มหาบุรุษนั้น<br>
  ย่อมมีปรากฏในพระวรกายของพระองค์อย่างครบถ้วน<br>
  [๘๒๐] พระองค์มีพระเนตรแจ่มใส พระพักตร์ผุดผ่อง<br>
  พระวรกายสูงใหญ่ตรง<br>
  มีพระเดช ทรงรุ่งเรืองท่ามกลางหมู่สมณะ<br>
  เหมือนดวงอาทิตย์รุ่งเรืองอยู่<br>
  [๘๒๑] พระองค์เป็นภิกษุ มีพระคุณสมบัติงดงามน่าชม<br>
  มีพระฉวีวรรณ ผุดผ่องดังทองคำ<br>
  พระองค์ทรงมีวรรณสูงส่งถึงเพียงนี้ จะเป็นสมณะไปทำไม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๗๖ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๖. เสลเถรคาถา<br>
  [๘๒๒] พระองค์ควรเป็นพระเจ้าจักรพรรดิ ที่องอาจในหมู่พลรถ<br>
  ทรงปราบปรามไพรีชนะ ทรงเป็นใหญ่ในภาคพื้นชมพูทวีป<br>
  ซึ่งมีสมุทรสาครทั้งสี่เป็นขอบเขต<br>
  [๘๒๓] ข้าแต่พระโคดม ขอเชิญพระองค์ขึ้นครองราชย์<br>
  เป็นพระเจ้าจักรพรรดิจอมมนุษย์ตามพระราชประเพณี<br>
  ที่กษัตราธิราชโดยพระชาติได้เสวยราชย์<br>
  มีหมู่เสวกามาตย์เสด็จตามพระองค์เถิด<br>
  (พระผู้มีพระภาคตรัสพระพุทธภาษิตนี้ว่า)<br>
  [๘๒๔] เสลพราหมณ์ เราเป็นพระราชาอยู่แล้ว<br>
  คือเป็นพระธรรมราชาผู้ยอดเยี่ยม<br>
  ยังธรรมจักรที่ไม่มีใคร ๆ หมุนไปได้ ให้หมุนไปได้<br>
  (พระเสลเถระครั้งเป็นคฤหัสถ์ได้กล่าวภาษิตเหล่านี้ว่า)<br>
  [๘๒๕] ข้าแต่พระโคดม พระองค์ทรงปฏิญาณว่า<br>
  เป็นพระสัมมาสัมพุทธเจ้า เป็นธรรมราชาผู้ยอดเยี่ยม<br>
  ทั้งยังตรัสยืนยันว่า ยังธรรมจักรให้เป็นไป<br>
  [๘๒๖] ใครหนอเป็นเสนาบดีของพระองค์ผู้เจริญ<br>
  เป็นสาวกผู้ประพฤติตามเบื้องพระยุคลบาทของพระองค์ผู้เป็นศาสดา<br>
  ใครจะช่วยประกาศธรรมจักรที่พระองค์ทรงให้เป็นไปแล้วนี้ได้<br>
  (พระผู้มีพระภาคตรัสพระพุทธภาษิตนี้ว่า)<br>
  [๘๒๗] เสลพราหมณ์เอ๋ย สารีบุตรผู้เกิดตามตถาคต<br>
  จะช่วยประกาศธรรมจักรที่ยอดเยี่ยมซึ่งเราให้เป็นไปไว้แล้ว<br>
  [๘๒๘] พราหมณ์ เราได้รู้ยิ่งธรรมที่ควรรู้ยิ่ง<br>
  ได้เจริญธรรมที่ควรให้เจริญ ได้ละธรรมที่ควรละได้แล้ว<br>
  เพราะฉะนั้น เราจึงเป็นพระพุทธเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๗๗ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๖. เสลเถรคาถา<br>
  [๘๒๙] พราหมณ์ ท่านจงกำจัดความเคลือบแคลงสงสัยในเราเสีย<br>
  จงน้อมใจเชื่อเราเสียเถิด<br>
  เพราะว่าการพบเห็นพระสัมมาสัมพุทธเจ้าทั้งหลาย<br>
  [๘๓๐] ผู้จะปรากฏเนือง ๆ ในโลก<br>
  ย่อมเป็นการหาได้ยาก<br>
  พราหมณ์ เรานั้น เป็นพุทธเจ้า<br>
  เป็นหมอผ่าตัดลูกศรคือกิเลสมีราคะเป็นต้นชั้นเยี่ยม<br>
  [๘๓๑] เป็นผู้ประเสริฐ ไม่มีผู้เปรียบเทียบ<br>
  ย่ำยีมารและเสนามาร<br>
  ทำมารทั้งหมดซึ่งไม่ใช่มิตรไว้ในอำนาจ<br>
  ไม่มีภัยแต่ที่ไหนเบิกบานอยู่<br>
  (พระเสลเถระ ครั้งเป็นคฤหัสถ์ กราบทูลด้วย ๓ คาถาว่า)<br>
  [๘๓๒] ข้าแต่พระองค์ผู้เจริญ ขอเชิญพระองค์<br>
  จงทรงใคร่ครวญคำของข้าพระองค์นี้<br>
  เหมือนอย่างที่พระตถาคตผู้มีพระจักษุ<br>
  เป็นหมอผ่าตัดลูกศรคือกิเลสมีราคะเป็นต้น<br>
  เป็นมหาวีระ ตรัสไว้ดังราชสีห์บันลือในป่า<br>
  [๘๓๓] ใครได้เห็นพระองค์ผู้ประเสริฐ ไม่มีผู้เปรียบเทียบ<br>
  ย่ำยีมารและเสนามาร<br>
  จะไม่พึงเลื่อมใสเล่า<br>
  ถึงคนที่เกิดในตระกูลต่ำก็ยังเลื่อมใส<br>
  [๘๓๔] ผู้ปรารถนาจะตามฉัน ก็เชิญมา<br>
  หรือผู้ไม่ปรารถนา ก็เชิญกลับไป<br>
  ฉันจะบวชในสำนักของพระพุทธเจ้า<br>
  ผู้มีพระปัญญาประเสริฐนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๗๘ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๖. เสลเถรคาถา<br>
  (มาณพทั้งหลายซึ่งเป็นอันเตวาสิก ๓๐๐ คน ได้กล่าวภาษิตนี้ว่า)<br>
  [๘๓๕] ถ้าท่านอาจารย์ผู้เจริญชอบใจคำสอน<br>
  ของพระสัมมาสัมพุทธเจ้านี้<br>
  แม้พวกเราก็จะบวชในสำนัก<br>
  ของพระพุทธเจ้าผู้มีพระปัญญาประเสริฐ<br>
  (พระเสลเถระ ครั้งเป็นคฤหัสถ์ดีใจ ได้กราบทูลด้วยภาษิตว่า)<br>
  [๘๓๖] พราหมณ์ ๓๐๐ คนนี้ พากันประนมมือ ทูลขอบรรพชาว่า<br>
  ข้าแต่พระผู้มีพระภาค ข้าพระองค์ทั้งหลาย<br>
  จะประพฤติพรหมจรรย์ในสำนักของพระองค์<br>
  (พระผู้มีพระภาค ให้พราหมณ์ทั้งหมดบวชแล้ว ตรัสพระพุทธภาษิตว่า)<br>
  [๘๓๗] เสละ พรหมจรรย์เรากล่าวไว้ดีแล้ว<br>
  ผู้บรรลุจะเห็นได้เอง ให้ผลไม่จำกัดกาล<br>
  ในศาสนาที่มีการบรรพชาไม่ไร้ผล<br>
  เมื่อคนที่ไม่ประมาทหมั่นศึกษาอยู่<br>
  (พระเสลเถระเมื่อจะพยากรณ์พระอรหัต ได้กล่าวภาษิตเหล่านี้ว่า)<br>
  [๘๓๘] ข้าแต่พระผู้มีพระภาคผู้มีพระจักษุ<br>
  เพราะข้าพระองค์ทั้งหลายได้ถึงสรณคมน์นั้นในวันที่ ๘ แต่นี้ ฉะนั้น<br>
  ข้าพระองค์ทั้งหลายจึงได้ใช้เวลาฝึกอินทรีย์<br>
  ในพระศาสนาของพระองค์มาเป็นเวลา ๗ วัน<br>
  [๘๓๙] พระองค์ทรงเป็นสัพพัญญูพุทธเจ้า<br>
  เป็นศาสดา เป็นจอมปราชญ์ ทรงครอบงำมารได้<br>
  ทรงตัดอนุสัยกิเลสได้ ทรงข้ามห้วงน้ำใหญ่คือสงสารได้แล้ว<br>
  จึงทรงยังหมู่สัตว์นี้ให้ข้ามได้ด้วย<br>
  [๘๔๐] พระองค์ทรงล่วงอุปธิกิเลสได้พ้น ทำลายอาสวะแล้ว<br>
  ไม่มีความยึดมั่น ละความหวาดกลัวภัยได้<br>
  เหมือนราชสีห์ ไม่กลัวต่อหมู่เนื้อ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๗๙ }</span></p><hr><p>
  พระสุตตันตปิฏก ขุททกนิกาย เถรคาถา [๑๖. วีสตินิบาต] ๗. ภัททิยกาฬิโคธาปุตตเถรคาถา<br>
  [๘๔๑] ข้าแต่พระองค์ผู้ทรงแกล้วกล้า<br>
  ภิกษุทั้ง ๓๐๐ รูปนี้ ยืนประนมมืออยู่<br>
  ขอพระองค์ทรงเหยียดพระยุคลบาทเถิด<br>
  ภิกษุทั้งหลาย จะได้ถวายบังคมพระองค์ผู้เป็นศาสดา</p>
<p> ๗. ภัททิยกาฬิโคธาปุตตเถรคาถา<br>
  ภาษิตของพระภัททิยกาฬิโคธาปุตรเถระ<br>
  (พระภัททิยกาฬิโคธาบุตรเถระ (ได้บันลือสีหนาทต่อพระพักตร์พระศาสดา<br>
  ด้วยภาษิตเหล่านี้ว่า)<br>
  [๘๔๒] ข้าแต่พระองค์ผู้เจริญ (เมื่อก่อน) ข้าพระองค์<br>
  เมื่อจะไปไหน นั่งคอช้างไป<br>
  เมื่อจะนุ่งห่มผ้า ก็นุ่งห่มผ้าเนื้อละเอียด<br>
  เมื่อจะบริโภค ก็บริโภคแต่ข้าวสาลีที่ราดด้วยเนื้ออันสะอาด<br>
  [๘๔๓] บัดนี้ ข้าพระองค์มีนามว่าภัททิยะ<br>
  เป็นโอรสของพระนางกาฬิโคธา<br>
  เป็นผู้เจริญ มีความเพียรต่อเนื่อง<br>
  ยินดีในอาหารที่บิณฑบาตได้มา ไม่ยึดมั่น เพ่งพินิจอยู่<br>
  [๘๔๔] ข้าพระองค์มีนามว่าภัททิยะ เป็นโอรสของพระนางกาฬิโคธา<br>
  ถือการนุ่งห่มผ้าบังสุกุลเป็นวัตร มีความเพียรต่อเนื่อง<br>
  ยินดีในอาหารที่บิณฑบาตได้มา ไม่ยึดมั่น เพ่งพินิจอยู่<br>
  [๘๔๕] ฯลฯ ถือการเที่ยวบิณฑบาตเป็นวัตร<br>
  มีความเพียรต่อเนื่อง ฯลฯ<br>
  [๘๔๖] ฯลฯ ถือการครองผ้า ๓ ผืนเป็นวัตร<br>
  มีความเพียรต่อเนื่อง ฯลฯ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๔๘๐ }</span></p><hr><p class="nc"><a href="tpd26-4.htm" >&gt;&gt;&gt;&gt;&gt; หน้าต่อไป &gt;&gt;&gt;&gt;&gt;</a>  </p>
  <p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>