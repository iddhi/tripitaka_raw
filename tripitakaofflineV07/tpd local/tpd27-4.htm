<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๗-๔ สุตตันตปิฎกที่ ๑๙ ขุททกนิกาย ชาดก ภาค ๑</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๗-๔ สุตตันตปิฎกที่ ๑๙ ขุททกนิกาย ชาดก ภาค ๑<br>
  <br>
พระสุตตันตปิฎก<br>
ขุททกนิกาย ชาดก ภาค ๑<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br>
</p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๓. สีวิราชชาดก (๔๙๙)<br>
  [๔๙] พระองค์ผู้มีพระหฤทัยเลื่อมใส<br>
  ทรงเลี้ยงสมณะและพราหมณ์ทั้งหลายให้อิ่มหนำด้วยข้าวและน้ำ<br>
  ทรงถวายและทรงเสวยตามความสามารถ จะไม่ถูกนินทา<br>
  ขอทรงเข้าถึงแดนสวรรค์เถิด<br>
  [๕๐] มหาบพิตร หากว่าความเมาพึงครอบงำพระองค์<br>
  ซึ่งมีหมู่นารีบำเรออยู่ ขอพระองค์ทรงมนสิการคาถานี้<br>
  และขอจงตรัสคาถานี้ในท่ามกลางบริษัท<br>
  [๕๑] สัตว์ผู้นอนอยู่กลางแจ้ง<br>
  มีหญิงจัณฑาลผู้เมื่อจะไปป่าให้ดื่มน้ำนม<br>
  แล้วคลุกคลีอยู่กับฝูงสุนัข<br>
  สัตว์นั้นวันนี้เขาเรียกกันว่า พระราชา<br>
  จิตตสัมภูตชาดกที่ ๒ จบ</p>
<p> ๓. สีวิราชชาดก (๔๙๙)<br>
  ว่าด้วยพระเจ้าสีพี<br>
  (ท้าวสักกเทวราชทูลขอดวงพระเนตรกับพระราชาว่า)<br>
  [๕๒] ข้าพระพุทธเจ้าเป็นคนเฒ่า มองเห็นได้ไม่ไกล<br>
  มาเพื่อทูลขอพระจักษุ เราทั้ง ๒ จักมีนัยน์ตาคนละข้าง<br>
  ข้าพระพุทธเจ้าทูลขอแล้ว<br>
  ขอพระองค์โปรดพระราชทานพระจักษุแก่ข้าพระพุทธเจ้าเถิด<br>
  (พระโพธิสัตว์ได้สดับดังนั้นทรงดีพระทัย จึงตรัสว่า)<br>
  [๕๓] วณิพก ใครแนะนำเจ้าให้มาขอดวงตา ณ ที่นี้<br>
  เจ้าขอดวงตาซึ่งเป็นอวัยวะสำคัญ ยากที่จะสละได้ง่าย ๆ<br>
  ที่บัณฑิตกล่าวไว้ว่า เป็นของที่คนสละได้ยาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗๘ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๓. สีวิราชชาดก (๔๙๙)<br>
  (ท้าวสักกเทวราชตรัสว่า)<br>
  [๕๔] ท่านผู้ใด ในเทวโลกเขาเรียกกันว่า สุชัมบดี<br>
  ท่านผู้นั้น ในมนุษยโลกเขาเรียกกันว่า มัฆวาน<br>
  ข้าพระพุทธเจ้าเป็นวณิพก<br>
  ท่านผู้นั้นแนะนำให้มาขอพระราชทานดวงพระเนตรในที่นี้<br>
  [๕๕] เมื่อข้าพระพุทธเจ้าทูลวิงวอนขอพระราชทานอวัยวะอันสำคัญอยู่<br>
  ขอพระองค์ผู้ถูกขอโปรดพระราชทาน<br>
  ดวงพระเนตรแก่ข้าพระพุทธเจ้าเถิด<br>
  ขอพระองค์โปรดพระราชทานดวงพระเนตรซึ่งเป็นอวัยวะที่สำคัญ<br>
  ที่บัณฑิตกล่าวไว้ว่า คนสละได้ยาก แก่ข้าพระพุทธเจ้าเถิด<br>
  (พระราชาตรัสว่า)<br>
  [๕๖] เจ้ามาด้วยความประสงค์อันใด<br>
  ปรารถนาประโยชน์อันใดอยู่<br>
  ขอความดำริเหล่านั้นจงสำเร็จแก่เจ้า<br>
  พราหมณ์ เจ้าจงได้ดวงตาเถิด<br>
  [๕๗] เมื่อเจ้าขอข้างเดียว เราจะให้ทั้ง ๒ ข้าง<br>
  เมื่อประชาชนเพ่งดูอยู่ เจ้าจงเป็นผู้มีดวงตาไปเถิด<br>
  เจ้าปรารถนาสิ่งใด ขอสิ่งนั้นจงสำเร็จแก่เจ้า<br>
  (ข้าราชการมีเสนาบดีเป็นต้น ราชวัลลภ ชาวพระนคร และนางสนมกราบทูล<br>
  ทัดทานว่า)<br>
  [๕๘] ขอเดชะพระองค์ผู้สมมติเทพของข้าพระพุทธเจ้าทั้งหลาย<br>
  ขอพระองค์อย่าได้พระราชทานดวงพระเนตรเลย<br>
  อย่าทรงละทิ้งพวกข้าพระพุทธเจ้าทั้งปวงเลย<br>
  ขอเดชะพระมหาราช ขอพระองค์พระราชทานทรัพย์<br>
  แก้วมุกดา และแก้วไพฑูรย์จำนวนมากไปเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗๙ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๓. สีวิราชชาดก (๔๙๙)<br>
  [๕๙] ขอเดชะพระองค์ผู้สมมติเทพ<br>
  ขอพระองค์จงพระราชทานราชรถ<br>
  ที่เทียมด้วยม้าอาชาไนย ซึ่งประดับตบแต่งแล้ว<br>
  ขอพระองค์จงพระราชทานพญาช้าง<br>
  และที่อยู่อาศัยที่ทำด้วยทองคำเถิด<br>
  [๖๐] ขอเดชะพระองค์ผู้จอมทัพ<br>
  ขอพระองค์จงพระราชทานสิ่งของให้พราหมณ์<br>
  เหมือนกับชาวกรุงสีพีที่มียานพาหนะและรถ<br>
  พึงตามเสด็จแวดล้อมพระองค์ในกาลทุกเมื่อ<br>
  (ลำดับนั้น พระราชาได้ตรัส ๓ คาถาว่า)<br>
  [๖๑] ผู้ใดพูดว่า เราจักให้แล้วกลับใจไม่ให้<br>
  ผู้นั้นชื่อว่าสวมบ่วงที่ตกไปบนพื้นดินไว้ที่คอ<br>
  [๖๒] ผู้ใดพูดว่า เราจักให้แล้วกลับใจไม่ให้<br>
  ผู้นั้นเป็นคนเลวกว่าคนที่เลว<br>
  ชื่อว่าเข้าถึงสถานที่ลงโทษแห่งพญายม<br>
  [๖๓] เขาขอสิ่งใด ควรให้สิ่งนั้น<br>
  เขาไม่ขอสิ่งใด ไม่ควรให้สิ่งนั้น<br>
  เราจักให้สิ่งที่พราหมณ์ขอกับเราเท่านั้น<br>
  (ลำดับนั้น พวกอำมาตย์ทูลถามพระราชาว่า)<br>
  [๖๔] ขอเดชะพระองค์ผู้จอมชน<br>
  พระองค์ทรงปรารถนาอายุ วรรณะ สุข<br>
  หรือพละอะไรหรือ จึงได้พระราชทาน<br>
  พระราชาผู้เป็นใหญ่แห่งชาวสีพี<br>
  จะพึงพระราชทานดวงพระเนตร<br>
  เพราะเหตุแห่งปรโลกได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘๐ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๓. สีวิราชชาดก (๔๙๙)<br>
  (พระราชาตรัสว่า)<br>
  [๖๕] เราบริจาคดวงตานั้นเพราะยศก็หามิได้<br>
  เราจะปรารถนาบุตร ทรัพย์ และแคว้นก็หาไม่<br>
  แต่นี้เป็นธรรมของสัตบุรุษที่ท่านประพฤติมาแต่โบราณ<br>
  เพราะเหตุนั้นแล ใจของเราจึงยินดีในการให้ทาน<br>
  ดวงตาทั้ง ๒ ข้างเราจะเกลียดชังก็หาไม่<br>
  ตัวตนเราจะเกลียดชังก็หาไม่<br>
  แต่สัพพัญญุตญาณเป็นที่รักของเรา<br>
  เพราะเหตุนั้น เราจึงได้บริจาคดวงตา<br>
  (พระโพธิสัตว์ได้กำชับนายแพทย์สีวิกะว่า)<br>
  [๖๖] นายแพทย์สีวิกะ ท่านเป็นเพื่อน เป็นมิตรของเรา<br>
  ศึกษามาดีแล้ว จงทำตามคำของเราโดยดี<br>
  เมื่อเรายังเห็นอยู่ ท่านจงควักดวงตา<br>
  แล้ววางไว้ในมือของวณิพก<br>
  (พระศาสดาทรงประกาศข้อความนั้นว่า)<br>
  [๖๗] นายแพทย์สีวิกะถูกพระเจ้าสีพีทรงเตือน<br>
  จึงกระทำตามรับสั่ง ได้ควักดวงพระเนตรของพระราชาแล้ว<br>
  ได้น้อมเข้าไปให้แก่พราหมณ์ พราหมณ์เป็นคนมีตาดี<br>
  พระราชากลับกลายเป็นคนมีพระเนตรบอดไป<br>
  [๖๘] จากวันนั้น สองสามวันต่อมา<br>
  เมื่อดวงพระเนตรมีเนื้องอกขึ้นมา<br>
  พระราชาผู้ทรงบำรุงแคว้นแห่งชาวกรุงสีพี<br>
  ให้เจริญรุ่งเรืองพระองค์นั้นทรงรับสั่งหานายสารถีมาตรัสว่า<br>
  [๖๙] พ่อสารถี เจ้าจงจัดเทียมยาน<br>
  เทียมเสร็จแล้วจงบอกให้ทราบ<br>
  เราจะไปยังอุทยาน สระโบกขรณี และราวป่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘๑ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๓. สีวิราชชาดก (๔๙๙)<br>
  [๗๐] ก็พระราชาได้เสด็จเข้าไปประทับนั่งขัดสมาธิที่ริมฝั่งสระโบกขรณี<br>
  ท้าวสุชัมบดีสักกเทวราชได้ทรงปรากฏแก่ท้าวเธอ<br>
  (ฝ่ายท้าวสักกะซึ่งพระโพธิสัตว์ได้ยินเสียงฝีพระบาทแล้วทูลถาม จึงตรัสว่า)<br>
  [๗๑] ฤๅษีเจ้า หม่อมฉันเป็นท้าวสักกะผู้เป็นจอมเทพ<br>
  ได้มาที่สำนักของพระองค์<br>
  ขอพระองค์จงขอพรที่พระองค์มีพระทัยปรารถนา<br>
  (พระราชาตรัสว่า)<br>
  [๗๒] ขอถวายพระพรท้าวสักกะ ทรัพย์ของอาตมาก็มีเพียงพอ<br>
  พลนิกายและพระคลังก็มีมิใช่น้อย<br>
  แต่บัดนี้ อาตมาเป็นคนตาบอดจึงพอใจการตายเท่านั้น<br>
  (ท้าวสักกะตรัสว่า)<br>
  [๗๓] พระมหากษัตริย์ผู้จอมมนุษย์ คำเหล่าใดเป็นคำสัตย์<br>
  ขอพระองค์จงตรัสคำเหล่านั้น<br>
  เมื่อพระองค์ตรัสคำสัตย์ ดวงพระเนตรจักปรากฏมีอีก<br>
  (พระโพธิสัตว์ผู้เป็นพระราชาได้ทำสัจจกิริยาว่า)<br>
  [๗๔] วณิพกมีโคตรต่าง ๆ กันเหล่าใดพากันมาเพื่อจะขอกับอาตมา<br>
  บรรดาวณิพกเหล่านั้น ผู้ใดย่อมขออาตมา<br>
  แม้ผู้นั้นย่อมเป็นที่รักแห่งใจของอาตมา<br>
  ด้วยสัจจวาจานี้ ขอดวงตาจงเกิดขึ้นแก่อาตมา<br>
  (ต่อมาไดัตรัสอีกว่า)<br>
  [๗๕] พราหมณ์ผู้มาขอกับอาตมาแล้วว่า<br>
  ขอพระองค์โปรดพระราชทานดวงตาข้างหนึ่งเถิด<br>
  อาตมาได้ประทานดวงตาให้พราหมณ์ซึ่งขออยู่นั้นไป ๒ ข้าง<br>
  [๗๖] ปีติและโสมนัสมิใช่น้อยได้ท่วมทับโดยยิ่ง<br>
  ด้วยสัจจวาจานี้ ขอดวงตาดวงที่ ๒ จงเกิดขึ้นแก่อาตมา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘๒ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๓. สีวิราชชาดก (๔๙๙)<br>
  (ท้าวสักกะทรงชมเชยพระโพธิสัตว์ในท่ามกลางมหาชนว่า)<br>
  [๗๗] พระองค์ผู้ทรงผดุงแคว้นให้เจริญแก่ชาวกรุงสีพี<br>
  พระองค์ตรัสคาถาโดยธรรม<br>
  ดวงพระเนตรของพระองค์เหล่านี้จะปรากฏเป็นทิพย์<br>
  [๗๘] จะให้พระองค์สำเร็จการเห็นทะลุผ่านภายนอกฝา<br>
  ภายนอกกำแพงศิลาและภูเขาไปได้ไกลถึง ๑๐๐ โยชน์โดยรอบ<br>
  (พระโพธิสัตว์แสดงธรรมว่า)<br>
  [๗๙] ในโลกนี้ ใครหนอถูกเขาขอแล้ว<br>
  ไม่พึงให้ทรัพย์เครื่องปลื้มใจ<br>
  ทั้งวิเศษ ทั้งเป็นที่รักยิ่งของตน<br>
  เอาเถิด เราขอเตือนชาวสีพีทุกคนที่มาประชุมพร้อมกัน<br>
  ขอพวกท่านจงดูดวงตาทั้ง ๒ ซึ่งเป็นทิพย์ของเราในวันนี้<br>
  [๘๐] จะให้เราสำเร็จการเห็นทะลุผ่านภายนอกฝา<br>
  ภายนอกกำแพงศิลาและภูเขา<br>
  ไปได้ไกลถึง ๑๐๐ โยชน์โดยรอบ<br>
  [๘๑] ไม่มีอะไรของเหล่าสัตว์ในมนุษยโลกนี้<br>
  ที่จะยอดเยี่ยมไปกว่าการบริจาค<br>
  เราได้บริจาคดวงตาซึ่งเป็นของมนุษย์แล้ว<br>
  กลับได้ดวงตาอันยิ่งกว่าของมนุษย์<br>
  [๘๒] พี่น้องชาวกรุงสีพีทั้งหลาย<br>
  พวกท่านได้เห็นดวงตาทิพย์ ที่เราได้แล้วแม้นี้<br>
  จงให้ทาน จงบริโภคเถิด<br>
  คนที่ให้แล้วและบริโภคแล้วตามความสามารถ<br>
  ไม่พึงถูกนินทา พึงเข้าถึงแดนสวรรค์<br>
  สีวิราชชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘๓ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๔. สิรีมันตชาดก (๕๐๐)<br>
  ๔. สิรีมันตชาดก (๕๐๐)<br>
  ว่าด้วยปัญหาความมีสิริกับมีปัญญา<br>
  (พระราชาตรัสในสิริมันตปัญหาว่า)<br>
  [๘๓] ท่านอาจารย์เสนกะ เราขอถามเนื้อความนี้กับท่าน<br>
  ในคน ๒ ประเภทนี้ คือ คนที่มีปัญญาแต่ปราศจากสิริ<br>
  หรือคนที่มียศแต่ปราศจากปัญญา<br>
  ผู้ฉลาดกล่าวคนไหนว่าประเสริฐ<br>
  (เสนกบัณฑิตกราบทูลอย่างฉับพลันว่า)<br>
  [๘๔] ขอเดชะพระองค์ผู้จอมชน<br>
  คนทั้งหลายเป็นนักปราชญ์ก็ตาม เป็นคนโง่ก็ตาม<br>
  มีศิลปะก็ตาม ไม่มีศิลปะก็ตาม<br>
  แม้มีชาติสกุลสูง ก็เป็นคนรับใช้ของคนมียศถึงจะมีชาติสกุลต่ำ<br>
  ข้าพระองค์เห็นเหตุแม้นี้ จึงกราบทูลว่า คนมีปัญญาเป็นคนเลว<br>
  คนมีสิริเท่านั้นเป็นคนประเสริฐ<br>
  (พระราชาตรัสถามมโหสธบัณฑิตซึ่งนั่งเป็นคนใหม่ในหมู่บัณฑิตว่า)<br>
  [๘๕] เราขอถามท่านบ้าง พ่อมโหสธบัณฑิต<br>
  ผู้มีปัญญาไม่ทราม ผู้เห็นธรรมโดยสิ้นเชิง ในคน ๒ ประเภทนี้<br>
  คือ คนโง่แต่มียศ หรือบัณฑิตแต่มีโภคทรัพย์น้อย<br>
  ผู้ฉลาดกล่าวคนไหนว่าประเสริฐ<br>
  (พระโพธิสัตว์มโหสธบัณฑิตกราบทูลว่า)<br>
  [๘๖] คนโง่ทำแต่กรรมชั่ว สำคัญอิสริยยศนี้เท่านั้นว่าประเสริฐ<br>
  คนโง่เห็นแต่โลกนี้ ไม่เห็นโลกหน้า<br>
  จึงยึดถือเอาแต่โทษในโลกทั้ง ๒<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเท่านั้นประเสริฐ คนโง่ที่มียศหาประเสริฐไม่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘๔ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๔. สิรีมันตชาดก (๕๐๐)<br>
  (เสนกบัณฑิตกราบทูลคัดค้านแล้วว่า)<br>
  [๘๗] ศิลปะนี้ก็ดี เผ่าพันธุ์ก็ดี ส่วนแห่งร่างกายก็ดี<br>
  หาจัดแจงโภคะได้ไม่<br>
  โปรดทอดพระเนตรโควินทะผู้ใบ้เพราะน้ำลาย<br>
  ซึ่งไดัรับความสุขเพราะคนมีสิริย่อมคบหาเขา<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเป็นคนเลว คนมีสิริเท่านั้นประเสริฐ<br>
  (มโหสธบัณฑิตกราบทูลคัดค้านว่า)<br>
  [๘๘] คนมีปัญญาน้อยได้รับความสุขย่อมมัวเมา<br>
  แม้ถูกความทุกข์กระทบย่อมหลง<br>
  ถูกความสุขและความทุกข์จรมากระทบเข้า<br>
  ย่อมหวั่นไหวเหมือนปลาในฤดูร้อน<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเท่านั้นประเสริฐ คนโง่ถึงมียศก็หาประเสริฐไม่<br>
  (เสนกบัณฑิตกราบทูลคัดค้านว่า)<br>
  [๘๙] ต้นไม้ในป่าที่มีผลดก ฝูงนกย่อมบินโฉบไปมาอยู่รอบต้นฉันใด<br>
  คนผู้มั่งคั่งมีทรัพย์ มีโภคะก็ฉันนั้น<br>
  คนเป็นจำนวนมากย่อมคบหาเพราะเหตุแห่งประโยชน์<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเป็นคนเลว คนมีสิริเท่านั้นประเสริฐ<br>
  (มโหสธบัณฑิตกราบทูลคัดค้านว่า)<br>
  [๙๐] คนโง่ถึงจะมีกำลังก็หายังประโยชน์ให้สำเร็จได้ไม่<br>
  นายนิรยบาลทั้งหลายย่อมฉุดคร่าคนมีปัญญาทราม<br>
  ผู้คร่ำครวญถึงทรัพย์ที่ตนหามาได้ด้วยกรรมอันโหดร้าย<br>
  ไปสู่นรกที่มีเวทนาอันแรงกล้า<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเท่านั้นประเสริฐ คนโง่ถึงมียศก็หาประเสริฐไม่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘๕ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๔. สิรีมันตชาดก (๕๐๐)<br>
  (เสนกบัณฑิตกราบทูลว่า)<br>
  [๙๑] แม่น้ำบางสายย่อมไหลลงสู่แม่น้ำคงคา<br>
  แม่น้ำเหล่านั้นทุกสายย่อมละทิ้งชื่อและโคตร(ของตน)<br>
  แม่น้ำคงคาเมื่อไหลลงสู่ท้องทะเลก็ไม่ปรากฏชื่อฉันใด<br>
  แม้คนมีปัญญาในโลกก็ฉันนั้น ย่อมไม่ปรากฏความสำเร็จ<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเป็นคนเลว คนมีสิริเท่านั้นประเสริฐ<br>
  (มโหสธบัณฑิตกราบทูลว่า)<br>
  [๙๒] ทะเลใหญ่หลวงที่ท่านอาจารย์กล่าวถึง<br>
  ซึ่งแม่น้ำน้อยใหญ่หลั่งไหลไป<br>
  นับไม่ถ้วนอยู่ตลอดกาลทั้งปวง<br>
  มีกำลังโอฬารอยู่เป็นนิตย์<br>
  มหาสมุทรย่อมไม่ล่วงเลยฝั่งไปได้ฉันใด<br>
  [๙๓] แม้ถ้อยคำของคนโง่ก็ฉันนั้น ในกาลบางครั้งบางคราว<br>
  ถึงคนมีสิริก็ไม่ล่วงเลยคนมีปัญญาไปได้<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเท่านั้นประเสริฐ คนโง่ถึงมียศก็หาประเสริฐไม่<br>
  (เสนกบัณฑิตกราบทูลว่า)<br>
  [๙๔] ถึงแม้คนผู้ไม่สำรวมแต่มียศ<br>
  ดำรงอยู่ในฐานะผู้วินิจฉัย<br>
  ย่อมกล่าวเนื้อความแก่คนเหล่าอื่น<br>
  ถ้อยคำของเขานั้นนั่นแลย่อมงอกงามในท่ามกลางแห่งหมู่ญาติ<br>
  เพราะคนมีสิริยังคนเหล่าอื่นให้ทำตามถ้อยคำของตนนั้นได้<br>
  คนมีปัญญาหาทำได้ไม่<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเป็นคนเลว คนมีสิริเท่านั้นประเสริฐ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘๖ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๔. สิรีมันตชาดก (๕๐๐)<br>
  (มโหสธบัณฑิตกราบทูลว่า)<br>
  [๙๕] เพราะเหตุแห่งคนอื่นบ้าง หรือเพราะเหตุแห่งตนบ้าง<br>
  คนโง่มีปัญญาน้อยย่อมพูดเท็จได้<br>
  เขาย่อมถูกนินทาในท่ามกลางสภา แม้ในภายหลังเขาย่อมไปสู่ทุคติ<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเท่านั้นประเสริฐ คนโง่ถึงมียศก็หาประเสริฐไม่<br>
  (เสนกบัณฑิตกราบทูลว่า)<br>
  [๙๖] คนมีปัญญาดังแผ่นดินแต่ไม่มีที่อยู่อาศัย<br>
  มีทรัพย์น้อย ยากจน แม้หากจะกล่าวข้อความ<br>
  ถ้อยคำของเขานั้นหางอกงามในท่ามกลางหมู่ญาติไม่<br>
  ธรรมดาสิริไม่มีแก่คนมีปัญญา<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเป็นคนเลว คนมีสิริเท่านั้นประเสริฐ<br>
  (มโหสธบัณฑิตกราบทูลว่า)<br>
  [๙๗] เพราะเหตุแห่งคนอื่นบ้าง เพราะเหตุแห่งตนบ้าง<br>
  คนมีปัญญาดังแผ่นดินจะไม่พูดเหลาะแหละ<br>
  เขามีคนบูชาแล้วในท่ามกลางสภา แม้ในภายหลังเขาก็ไปสู่สุคติ<br>
  ข้าพระองค์เห็นเหตุแม้นี้ จึงกราบทูลว่า<br>
  คนมีปัญญาเท่านั้นประเสริฐ คนโง่ถึงมียศก็หาประเสริฐไม่<br>
  (เสนกบัณฑิตกราบทูลว่า)<br>
  [๙๘] ช้าง โค ม้า ต่างหูแก้วมณี<br>
  และหญิงทั้งหลายเกิดในสกุลที่มั่งคั่ง<br>
  ทั้งหมดเหล่านั้นล้วนเป็นเครื่องอุปโภคของคนมั่งคั่ง<br>
  คนผู้ไม่มั่งคั่งก็เป็นเครื่องอุปโภคของคนมั่งคั่ง<br>
  ข้าพระองค์เห็นเหตุแม้นี้ จึงกราบทูลว่า<br>
  คนมีปัญญาเป็นคนเลว คนมีสิริเท่านั้นประเสริฐ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘๗ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๕. โรหณมิคชาดก (๕๐๑)<br>
  (มโหสธบัณฑิตยกเหตุผลอย่างอื่นมาว่า)<br>
  [๙๙] สิริย่อมละคนโง่ผู้ไม่จัดแจงการงาน<br>
  มีความคิดเลวทราม มีปัญญาทรามไปเหมือนงูลอกคราบเก่าทิ้ง<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเท่านั้นประเสริฐ คนโง่ถึงมียศก็หาประเสริฐไม่<br>
  (ต่อมาเสนกบัณฑิตคิดจะทำลายวาทะของมโหสธบัณฑิต จึงกล่าวว่า)<br>
  [๑๐๐] ขอจงทรงพระเจริญ ข้าพระองค์ทั้ง ๕ คนนี่แหละเป็นบัณฑิต<br>
  ทั้งหมดล้วนต้องประคองอัญชลีบำรุงพระองค์<br>
  พระองค์ทรงเป็นอิสระครอบงำข้าพระองค์ทั้งหลาย<br>
  ดุจท้าวสักกเทวราชผู้เป็นเจ้าแห่งภูต<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเป็นคนเลว คนมีสิริเท่านั้นประเสริฐ<br>
  (พระโพธิสัตว์มโหสธบัณฑิตเมื่อจะทำลายวาทะของเสนกบัณฑิต จึงกราบทูล<br>
  พระราชาว่า)<br>
  [๑๐๑] คนโง่มียศ เมื่อมีเหตุต่าง ๆ เกิดขึ้น<br>
  ก็เป็นทาสคนมีปัญญา<br>
  บัณฑิตย่อมจัดการเหตุที่ละเอียดได้<br>
  คนโง่ย่อมถึงความงวยงงในเหตุนั้น<br>
  ข้าพระองค์เห็นเหตุแม้นี้จึงกราบทูลว่า<br>
  คนมีปัญญาเท่านั้นประเสริฐ คนโง่ถึงมียศก็หาประเสริฐไม่<br>
  (พระโพธิสัตว์มโหสธบัณฑิตสรรเสริญปัญญาให้ยิ่งขึ้นไปว่า)<br>
  [๑๐๒] แท้จริง ปัญญาเท่านั้นสัตบุรุษทั้งหลายสรรเสริญ<br>
  สิริเป็นที่ต้องการของคนโง่ผู้ยินดีในโภคะ<br>
  ส่วนญาณของท่านผู้รู้ทั้งหลายชั่งไม่ได้<br>
  คนมีสิริล่วงเลยคนมีปัญญาไปไม่ได้ไม่ว่าในกาลไหน ๆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘๘ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๕. โรหณมิคชาดก (๕๐๑)<br>
  (พระราชาสดับดังนั้นทรงยินดีต่อการแก้ปัญหาของพระโพธิสัตว์มโหสธ จึงตรัสว่า)<br>
  [๑๐๓] พ่อมโหสธบัณฑิตผู้เห็นธรรมโดยสิ้นเชิง<br>
  เราได้ถามปัญหาใดกับเจ้า เจ้าก็ได้แก้ปัญหานั้นแก่เรา<br>
  เราพอใจการแก้ปัญหา จึงให้โคแก่เจ้า ๑,๐๐๐ ตัว<br>
  โคอุสภะและช้าง รถเทียมม้าอาชาไนยเหล่านี้ ๑๐ คัน<br>
  และบ้านส่วย ๑๖ ตำบล<br>
  สิรีมันตชาดกที่ ๔ จบ</p>
<p> ๕. โรหณมิคชาดก (๕๐๑)<br>
  ว่าด้วยพญาเนื้อชื่อโรหณะ<br>
  (พระโพธิสัตว์เกิดเป็นพญาเนื้อโรหณะพบเนื้อจิตตกะตัวน้อง จึงกล่าวว่า)<br>
  [๑๐๔] พ่อจิตตกะ ฝูงเนื้อเหล่านั้นกลัวตายจึงพากันหลบหนีไป<br>
  ถึงเจ้าก็จงหนีไปเถิด อย่าห่วงใยพี่เลย<br>
  ฝูงเนื้อเหล่านั้นจักมีชีวิตอยู่ร่วมกับเจ้า<br>
  (เนื้อจิตตกะตอบว่า)<br>
  [๑๐๕] พี่โรหณะ ฉันไม่ไป ถึงใครจักควักดวงใจฉันไป<br>
  ฉันก็จักไม่ละทิ้งพี่ไป ฉันจักสละชีวิตทิ้งไว้ ณ ที่นี่<br>
  (พญาเนื้อโรหณะกล่าวว่า)<br>
  [๑๐๖] ก็บิดามารดาผู้ตาบอดของพวกเรา<br>
  ท่านทั้ง ๒ นั้นไม่มีผู้นำจักต้องตายแน่<br>
  ถึงเจ้าก็จงหนีไปเถิด อย่าห่วงใยพี่เลย<br>
  ท่านทั้ง ๒ นั้นจักมีชีวิตอยู่ร่วมกับเจ้า<br>
  (เนื้อจิตตกะกล่าวว่า)<br>
  [๑๐๗] พี่โรหณะ ฉันไม่ไป ถึงใครจักควักดวงใจฉันไป<br>
  ฉันก็จักไม่ละทิ้งพี่ผู้ติดบ่วงไป ฉันจักสละชีวิตทิ้งไว้ ณ ที่นี่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘๙ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๕. โรหณมิคชาดก (๕๐๑)<br>
  (พระโพธิสัตว์โรหณะเห็นน้องสุตนากลับมา จึงกล่าวว่า)<br>
  [๑๐๘] หนีไปเถิด น้องหญิงผู้มีความกลัว เจ้าจงหนีไป<br>
  พี่ติดบ่วงที่ล่ามติดกับเหล็ก ถึงเจ้าก็จงหนีไปเถิด<br>
  อย่าห่วงใยพี่เลย ฝูงเนื้อเหล่านั้นจักมีชีวิตอยู่ร่วมกับเจ้า<br>
  (เนื้อสุตนากล่าวว่า)<br>
  [๑๐๙] พี่โรหณะ ฉันไม่ไป ถึงใครจักควักดวงใจฉันไป<br>
  ฉันก็จักไม่ละทิ้งพี่ไป ฉันจักสละชีวิตทิ้งไว้ ณ ที่นี่<br>
  (พญาเนื้อโพธิสัตว์โรหณะกล่าวว่า)<br>
  [๑๑๐] ก็บิดามารดาผู้ตาบอดของพวกเรา<br>
  ท่านทั้ง ๒ นั้นไม่มีผู้นำจักต้องตายแน่<br>
  ถึงเจ้าก็จงหนีไปเถิด อย่าห่วงใยพี่เลย<br>
  ท่านทั้ง ๒ นั้นจักมีชีวิตอยู่ร่วมกับเจ้า<br>
  (เนื้อสุตนาตอบว่า)<br>
  [๑๑๑] พี่โรหณะ ฉันไม่ไป ถึงใครจักควักดวงใจฉันไป<br>
  ฉันก็จักไม่ละทิ้งพี่ผู้ติดบ่วงไป ฉันจักสละชีวิตทิ้งไว้ ณ ที่นี่<br>
  (พญาเนื้อโพธิสัตว์โรหณะเห็นนายพรานกำลังเดินมา จึงกล่าวว่า)<br>
  [๑๑๒] นั่นไง นายพรานผู้โหดร้ายพร้อมทั้งอาวุธ<br>
  ผู้จักใช้ลูกศรหรือหอกฆ่าพวกเราในวันนี้กำลังเดินมา<br>
  (พระศาสดาทรงประกาศข้อความนั้นว่า)<br>
  [๑๑๓] นางลูกเนื้อนั้น ถูกภัยบีบคั้นคุกคามวิ่งหนีไปครู่หนึ่ง<br>
  ถึงจะมีความกลัวแต่ก็ได้ทำสิ่งที่ทำได้แสนยาก<br>
  ได้กลับมาเผชิญหน้าต่อความตาย<br>
  (นายพรานถามเหตุผลที่เนื้อ ๒ ตัวเป็นอะไรกับพญาเนื้อว่า)<br>
  [๑๑๔] เนื้อทั้ง ๒ นี้เป็นอะไรกับเจ้าหนอ<br>
  พ้นไปแล้วยังกลับมาหาเจ้าผู้ติดบ่วงอีก<br>
  พวกเขาไม่ปรารถนาจะทิ้งเจ้าไปแม้เพราะเหตุแห่งชีวิต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙๐ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๕. โรหณมิคชาดก (๕๐๑)<br>
  [๑๑๔] เนื้อทั้ง ๒ นี้เป็นอะไรกับเจ้าหนอ<br>
  พ้นไปแล้วยังกลับมาหาเจ้าผู้ติดบ่วงอีก<br>
  พวกเขาไม่ปรารถนาจะทิ้งเจ้าไปแม้เพราะเหตุแห่งชีวิต<br>
  (ลำดับนั้น พระโพธิสัตว์ได้บอกแก่นายพรานนั้นว่า)<br>
  [๑๑๕] นายพราน เขาทั้ง ๒ เป็นพี่น้อง<br>
  ร่วมท้องมารดาเดียวกันกับข้าพเจ้า<br>
  พวกเขาจึงไม่ปรารถนาจะทิ้งข้าพเจ้าไปแม้เพราะเหตุแห่งชีวิต<br>
  (พญาเนื้อจิตตกะรู้ว่านายพรานมีจิตอ่อนโยนจึงกล่าวเหตุผลต่าง ๆ ว่า)<br>
  [๑๑๖] ก็บิดามารดาผู้ตาบอดของพวกเรา<br>
  ท่านทั้ง ๒ นั้นไม่มีผู้นำจักต้องตายแน่<br>
  ขอท่านจงให้ชีวิตแก่พวกเราทั้ง ๕<br>
  โปรดปล่อยพี่ชายของพวกเราเถิด พ่อพราน<br>
  (นายพรานนั้นฟังธรรมของเนื้อจิตตกะแล้วมีจิตเลื่อมใส จึงกล่าวปลอบโยนว่า)<br>
  [๑๑๗] เรานั้นจะปล่อยเนื้อที่เลี้ยงบิดามารดา<br>
  ขอบิดามารดาของพวกเจ้าจงรื่นเริงบันเทิงใจ<br>
  เพราะได้เห็นพญาเนื้อหลุดพ้นจากบ่วงแล้วเถิด<br>
  (เนื้อจิตตกะพบพระโพธิสัตว์แล้วดีใจจึงอนุโมทนาแก่นายพรานว่า)<br>
  [๑๑๘] นายพราน วันนี้ข้าพเจ้าเห็นพญาเนื้อ<br>
  พ้นจากอันตรายแล้วย่อมร่าเริงฉันใด<br>
  ขอท่านพร้อมกับญาติทั้งหมดจงร่าเริงฉันนั้นเถิด<br>
  (บิดามารดาถามถึงเหตุที่พญาเนื้อโรหณะหลุดจากบ่วงว่า)<br>
  [๑๑๙] เมื่อชีวิตเข้ามาใกล้ความตาย เจ้าหลุดพ้นมาได้อย่างไร<br>
  ลูกรัก ทำไมนายพรานจึงได้ปลดปล่อยเจ้าออกจากบ่วงเสียเล่า<br>
  (พระโพธิสัตว์กล่าวว่า)<br>
  [๑๒๐] น้องจิตตกะ เมื่อกล่าววาจาอันไพเราะหู จับจิตจับใจ<br>
  ซาบซึ้งตรึงใจ ช่วยให้ลูกหลุดพ้นมาได้ด้วยวาจาสุภาษิต<br>
  [๑๒๑] น้องสุตนา เมื่อกล่าววาจาอันไพเราะหู จับจิตจับใจ<br>
  ซาบซึ้งตรึงใจ ช่วยให้ลูกหลุดพ้นมาได้ด้วยวาจาสุภาษิต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙๑ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๖. จูฬหังสชาดก (๕๐๒)<br>
  [๑๒๒] เพราะฟังวาจาไพเราะหู จับจิตจับใจ ซาบซึ้งตรึงใจ<br>
  และเพราะได้ฟังวาจาสุภาษิต นายพรานจึงได้ปล่อยลูกมา<br>
  (บิดามารดาอนุโมทนาต่อนายพรานว่า)<br>
  [๑๒๓] ขอให้นายพรานจงรื่นเริงบันเทิงใจพร้อมกับบุตรและภรรยา<br>
  เหมือนพวกเรารื่นเริงบันเทิงใจในวันนี้<br>
  เพราะได้เห็นพ่อโรหณะกลับมา<br>
  (พระราชาทรงเห็นนายพรานมาเฝ้า จึงตรัสว่า)<br>
  [๑๒๔] นายพราน เจ้าได้กล่าวไว้แล้วว่า<br>
  จักนำตัวเนื้อหรือหนังมามิใช่หรือ<br>
  ก็เพราะเหตุอะไรเล่า เจ้าจึงไม่นำตัวเนื้อหรือหนังมาเลย<br>
  (นายพรานกราบทูลว่า)<br>
  [๑๒๕] พญาเนื้อได้มาสู่เงื้อมมือและได้ติดบ่วงแล้ว<br>
  แต่เนื้อที่ไม่ติดบ่วง ๒ ตัวได้เข้ามาหาพญาเนื้อนั้น<br>
  [๑๒๖] ข้าพระองค์นั้นได้มีความสังเวช<br>
  ขนพองสยองเกล้า ไม่เคยเป็นมาก่อนว่า<br>
  ถ้าเราฆ่าเนื้อตัวนี้ เราจักเสียชีวิตในวันนี้<br>
  (พระราชาทรงสดับดังนั้นแล้ว ตรัสว่า)<br>
  [๑๒๗] นายพราน เนื้อเหล่านั้นเป็นเช่นไร มีธรรมเช่นไร<br>
  มีสีสันอย่างไร มีปกติอย่างไร<br>
  เจ้าจึงสรรเสริญพวกมันเสียหนักหนา<br>
  (นายพรานกราบทูลว่า)<br>
  [๑๒๘] เนื้อเหล่านั้นมีเขาสีขาว ขนหางสะอาด<br>
  ผิวหนังประดุจทองคำ<br>
  เท้าแดง ดวงตาเยิ้ม เป็นที่น่ารื่นรมย์ใจ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙๒ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๖. จูฬหังสชาดก (๕๐๒)<br>
  (นายพรานประกาศสีกายของเนื้อเหล่านั้นว่า)<br>
  [๑๒๙] ขอเดชะพระองค์ผู้สมมติเทพ เนื้อเหล่านั้นเป็นเช่นนี้<br>
  มีธรรมเช่นนี้ เป็นผู้เลี้ยงดูบิดามารดา<br>
  ขอเดชะ ข้าพระพุทธเจ้าจึงมิได้นำมาถวายพระองค์<br>
  (พระราชาทรงพอพระทัยแล้วทรงรับสั่งปูนบำเหน็จชุบเลี้ยงบุตรนายพรานด้วยยศ<br>
  ใหญ่โดยตรัสว่า)<br>
  [๑๓๐] พ่อพราน เราจะให้ทองคำแก่ท่าน ๑๐๐ แท่ง<br>
  ต่างหูแก้วมณีที่มีค่ามาก และบัลลังก์ ๔ เหลี่ยม<br>
  มีสีอันเป็นสิริคล้ายดอกสามหาว<br>
  [๑๓๑] ภรรยาที่เหมาะสมกัน ๒ คน และโคอุสภะอีก ๑๐๐ ตัว<br>
  เราจักครอบครองราชสมบัติโดยธรรม<br>
  พ่อพราน ท่านมีอุปการะแก่เรามาก<br>
  [๑๓๒] พ่อพราน ท่านจงเลี้ยงดูภรรยาด้วยกสิกรรม พาณิชกรรม<br>
  การให้กู้หนี้ และการเที่ยวแสวงหาโดยธรรมเถิด<br>
  อย่าได้กระทำบาปอีกเลย<br>
  โรหณมิคชาดกที่ ๕ จบ</p>
<p> ๖. จูฬหังสชาดก (๕๐๒)<br>
  ว่าด้วยหงส์สุมุขะผู้ภักดีต่อพญาหงส์จูฬหังสะ<br>
  (พระโพธิสัตว์เกิดเป็นพญาหงส์ทองเมื่อจะทดลองใจหงส์สุมุขะ จึงกล่าวว่า)<br>
  [๑๓๓] ฝูงหงส์เหล่านั้นถูกภัยคุกคาม<br>
  มีความกลัวจนต้องบินหนีไป<br>
  ท่านสุมุขะผู้มีผิวพรรณเหลืองอร่ามดังทองคำ<br>
  ท่านจงบินหนีไปตามความประสงค์เถิด<br>
  [๑๓๔] เราผู้เดียวติดบ่วงอยู่ หมู่ญาติทั้งหลายไม่เหลียวแล<br>
  พากันละทิ้งบินหนีไป ไยเล่ายังเหลือเจ้าอยู่แต่ตัวเดียว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙๓ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๖. จูฬหังสชาดก (๕๐๒)<br>
  [๑๓๕] ท่านสุมุขะผู้ประเสริฐโผบินไปเถอะ<br>
  เพราะความเป็นสหายไม่มีในผู้ติดบ่วงหรอก<br>
  ท่านอย่าทำความเพียรเพื่อความไม่มีทุกข์ให้เสื่อมเสียไปเลย<br>
  จงบินหนีไปตามความประสงค์เถิด<br>
  (หงส์สุมุขะเสนาบดีจับที่หลังเปือกตมกล่าวว่า)<br>
  [๑๓๖] ท้าวธตรัฏฐะ ข้าพระองค์จะไม่ละทิ้งพระองค์ไป<br>
  เพราะเหตุเพียงเท่านี้ว่า พระองค์ต้องประสบทุกข์<br>
  ข้าพระองค์จะอยู่จะตายกับพระองค์<br>
  (พญาหงส์ธตรัฏฐะกล่าวว่า)<br>
  [๑๓๗] ท่านสุมุขะ คำใดที่ท่านกล่าวออกมา<br>
  คำนั้นเป็นคำอันดีงามของอริยชน<br>
  แต่เราเมื่อจะทดลองท่าน จึงได้กล่าวคำนั้นออกไปว่า<br>
  จงบินหนีไปเสียเถิด<br>
  (ฝ่ายบุตรนายพรานเข้าไปหาพญาหงส์แล้วกล่าวว่า)<br>
  [๑๓๘] ท่านผู้ประเสริฐอุดมกว่าหงส์ทั้งหลาย<br>
  วิสัยปักษาทิชาชาติตัวผงาดสัญจรไปในอากาศ<br>
  ย่อมทำอากาศที่ไม่ใช่ทางให้เป็นทางบินไปได้<br>
  ท่านไม่ทราบว่ามีบ่วงแต่ที่ไกลหรือ<br>
  (พญาหงส์โพธิสัตว์กล่าวว่า)<br>
  [๑๓๙] เมื่อใดสัตว์มีความเสื่อมในขณะจะสิ้นชีวิต<br>
  เมื่อนั้นถึงจะมาใกล้ข่ายและบ่วงก็ไม่รู้<br>
  (นายพรานชื่นชมถ้อยคำของพญาหงส์ จึงสนทนากับพญาหงส์สุมุขะว่า)<br>
  [๑๔๐] ฝูงหงส์เหล่านั้นถูกภัยคุกคาม มีความกลัวจนต้องบินหนีไป<br>
  ท่านผู้มีผิวพรรณเหลืองอร่ามดังทองคำ ท่านเท่านั้นยังเหลืออยู่<br>
  [๑๔๑] นกทั้งหลายเหล่านั้นกินดื่มแล้วก็บินไป<br>
  ไม่เหลียวแล ท่านผู้เดียวเท่านั้นยังอยู่ใกล้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙๔ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๖. จูฬหังสชาดก (๕๐๒)<br>
  [๑๔๒] นกตัวนี้เป็นอะไรกับเจ้าหนอ<br>
  พ้นไปแล้วยังเข้าไปใกล้นกตัวติดบ่วง<br>
  นกทั้งหลายพากันทอดทิ้งบินหนีไป<br>
  ไยเล่ายังเหลือเจ้าอยู่แต่ตัวเดียว<br>
  (หงส์สุมุขะเสนาบดีกล่าวว่า)<br>
  [๑๔๓] นกตัวนั้นเป็นราชาของข้าพเจ้า<br>
  เป็นทั้งมิตรเป็นทั้งเพื่อนเสมอด้วยชีวิตของข้าพเจ้า<br>
  ข้าพเจ้าจักไม่ละทิ้งท่านไปตราบจนวันตาย<br>
  (นายพรานฟังดังนั้นแล้วมีจิตเลื่อมใส คิดจะปล่อยพญาหงส์ที่ติดบ่วง จึง<br>
  กล่าวว่า)<br>
  [๑๔๔] ก็เจ้าประสงค์จะสละชีวิตเพราะเหตุแห่งเพื่อน<br>
  เรายอมปล่อยสหายของเจ้า ขอพญาหงส์จงตามเจ้าไปเถิด<br>
  (หงส์สุมุขะเสนาบดีมองดูพระโพธิสัตว์มีจิตยินดี จึงอนุโมทนาแก่นายพรานว่า)<br>
  [๑๔๕] นายพราน วันนี้ข้าพเจ้าเห็นพญาหงส์ผู้เป็นใหญ่กว่านก<br>
  พ้นจากอันตรายแล้วย่อมร่าเริงฉันใด<br>
  ขอท่านพร้อมกับญาติทั้งหมดจงร่าเริงฉันนั้นเถิด<br>
  (พญาหงส์ทูลถามพระราชาว่า)<br>
  [๑๔๖] พระองค์ทรงพระเกษมสำราญแลหรือ<br>
  มีพระอนามัยสมบูรณ์แลหรือ รัฐสีมารุ่งเรืองแลหรือ<br>
  พระองค์ทรงอนุศาสน์พร่ำสอนพสกนิกรโดยธรรมแลหรือ<br>
  (พระราชาตรัสว่า)<br>
  [๑๔๗] พญาหงส์ เราสุขเกษมสำราญดี<br>
  อนามัยก็สมบูรณ์ดี อนึ่ง รัฐสีมาก็รุ่งเรือง<br>
  และเราก็อนุศาสน์พร่ำสอนพสกนิกรโดยธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙๕ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๗. สัตติคุมพชาดก (๕๐๓)<br>
  (พญาหงส์ทูลถามว่า)<br>
  [๑๔๘] โทษบางประการในหมู่อำมาตย์ของพระองค์ไม่มีแลหรือ<br>
  อนึ่ง พระองค์มีศัตรูหมู่อมิตรอยู่ห่างไกล<br>
  ดุจพระฉายาด้านทิศทักษิณแลหรือ<br>
  (พระราชาตอบว่า)<br>
  [๑๔๙] แม้โทษบางประการในหมู่อำมาตย์ของเราก็ไม่มี<br>
  อนึ่ง เรามีศัตรูหมู่อมิตรอยู่ห่างไกลดุจเงาด้านทิศทักษิณ<br>
  (พญาหงส์ทูลถามว่า)<br>
  [๑๕๐] พระองค์ทรงมีพระมเหสีที่เหมาะสมอยู่ในพระโอวาท<br>
  มีพระเสาวนีย์ที่น่ารัก ถึงพร้อมด้วยพระโอรส<br>
  พระรูป และพระยศ อยู่ในพระอำนาจตามความพอพระทัย<br>
  ของพระองค์แลหรือ<br>
  (พระราชาตอบว่า)<br>
  [๑๕๑] ถูกแล้ว เรามีมเหสีที่เหมาะสมอยู่ในโอวาท มีดำรัสที่น่ารัก<br>
  ถึงพร้อมด้วยปุตตสมบัติ รูปสมบัติ และยศสมบัติ<br>
  อยู่ในอำนาจตามความพอใจของเรา<br>
  (พญาหงส์ทูลถามว่า)<br>
  [๑๕๒] ขอเดชะพระองค์ผู้ทรงผดุงรัฐให้เจริญ<br>
  พระราชบุตรจำนวนมากของพระองค์ ทรงสมภพมาดีแล้ว<br>
  ถึงพร้อมด้วยพระปรีชาเฉลียวฉลาด<br>
  ยังทรงพากันรื่นเริงบันเทิงพระทัยอยู่ ณ สถานที่นั้น ๆ แลหรือ<br>
  (พระราชาตอบว่า)<br>
  [๑๕๓] ท้าวธตรัฏฐะ บุตรของเรา ๑๐๑ พระองค์ปรากฏแล้วเพราะเรา<br>
  ขอท่านโปรดชี้แจงกิจที่พึงกระทำแก่พวกเขาด้วยเถิด<br>
  พวกเขาจะไม่ฝ่าฝืนคำของท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙๖ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๗. สัตติคุมพชาดก (๕๐๓)<br>
  (พญาหงส์พระโพธิสัตว์ได้ฟังพระราชดำรัสแล้วได้ถวายโอวาทแก่พระราชบุตร<br>
  เหล่านั้นว่า)<br>
  [๑๕๔] แม้ถ้าว่ากุลบุตรผู้เข้าถึงโดยชาติกำเนิดหรือโดยวินัย<br>
  แต่ประกอบความเพียรในภายหลัง<br>
  เขาย่อมตกอยู่ในห้วงแห่งอันตรายที่แก้ไขได้ยาก<br>
  [๑๕๕] ช่องโหว่อันใหญ่หลวงย่อมเกิดแก่เขาผู้มีปัญญาง่อนแง่น<br>
  เหมือนคนผู้ตกอยู่ในความมืดแห่งราตรี<br>
  ย่อมเห็นได้แต่รูปหยาบ ๆ เท่านั้น<br>
  [๑๕๖] ส่วนกุลบุตรผู้รู้แต่การประกอบความเพียร<br>
  ในสิ่งที่ไม่เป็นสาระว่าเป็นสาระ เขาจะไม่ประสบความรู้เลย<br>
  ย่อมตกอยู่ในห้วงอันตรายอย่างเดียวเหมือนกวางที่ตกอยู่ที่ซอกเขา<br>
  [๑๕๗] แม้หากว่าคนผู้มีชาติสกุลต่ำ<br>
  แต่เป็นคนมีความขยันหมั่นเพียร<br>
  มีปัญญา สมบูรณ์ด้วยอาจาระและศีล<br>
  ก็ย่อมรุ่งเรืองเหมือนไฟในราตรี<br>
  [๑๕๘] ขอพระองค์ทรงทำข้อที่ข้าพระองค์กล่าวแล้วนั้น<br>
  ให้เป็นข้อเปรียบเทียบ แล้วทรงให้พระราชบุตรดำรงอยู่ในวิชา<br>
  กุลบุตรผู้มีปัญญาย่อมงอกงามเหมือนพืชในนางอกงามเพราะน้ำฝน<br>
  จูฬหังสชาดกที่ ๖ จบ</p>
<p> ๗. สัตติคุมพชาดก (๕๐๓)<br>
  ว่าด้วยนกแขกเต้าชื่อว่าสัตติคุมพะ<br>
  (พระศาสดาทรงนำอดีตนิทานมาตรัสว่า)<br>
  [๑๕๙] พระมหาราชผู้เป็นจอมทัพแห่งชาวแคว้นปัญจาละ<br>
  ทรงเป็นดุจนายพรานเนื้อ เสด็จออกพร้อมกับเสนา<br>
  ทรงพลัดกับหมู่คณะ เสด็จมายังราวป่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙๗ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๗. สัตติคุมพชาดก (๕๐๓)<br>
  [๑๖๐] ทอดพระเนตรเห็นกระท่อมที่พวกโจรสร้างไว้ในป่านั้น<br>
  นกแขกเต้าได้บินออกจากกระท่อมไป กล่าวถ้อยคำที่หยาบช้าว่า<br>
  [๑๖๑] มีกษัตริย์หนุ่มน้อยพร้อมทั้งพาหนะ<br>
  มีพระกุณฑลงามเกลี้ยงเกลาดี<br>
  มีกรอบพระพักตร์แดงงาม<br>
  เหมือนดวงอาทิตย์ส่องแสงสว่างในกลางวัน<br>
  [๑๖๒] พระราชาบรรทมหลับพร้อมกับนายสารถี<br>
  เอาเถิด พวกเราจะรีบช่วยกัน<br>
  แย่งชิงอาภรณ์ของท้าวเธอเสียทั้งหมด<br>
  [๑๖๓] แม้เวลานี้ก็เงียบสงัดเหมือนเวลาเที่ยงวัน<br>
  พระราชาบรรทมหลับอยู่พร้อมกับนายสารถี<br>
  พวกเราช่วยกันแย่งชิงพระภูษาและพระกุณฑลแก้วมณี<br>
  ปลงพระชนม์แล้วกลบพระศพด้วยกิ่งไม้<br>
  (พ่อครัวปติโกลัมพะได้ฟังคำพูดของลูกนกแขกเต้านั้น จึงออกไปดู รู้ว่าเป็น<br>
  พระราชา ตกใจกลัว จึงกล่าวว่า)<br>
  [๑๖๔] เจ้าเป็นบ้าไปแล้วหรืออย่างไร สัตติคุมพะ พูดออกมาได้<br>
  ธรรมดาพระราชาทั้งหลายยากที่จะเข้าถึงพระองค์ได้<br>
  เหมือนดังไฟที่ลุกโพลง<br>
  (นกแขกเต้าสัตติคุมพะกล่าวโต้ตอบพ่อครัวว่า)<br>
  [๑๖๕] ปติโกลัมพะ เมื่อท่านเมาคุยคำโต ๆ ออกมา<br>
  เมื่อมารดาของเราเปลือยกาย ท่านจึงรังเกียจโจรกรรมหรือหนอ<br>
  (พระราชาตื่นบรรทมได้ยินคำพูดของนกแขกเต้าสัตติคุมพะพูดกับพ่อครัวด้วย<br>
  ภาษามนุษย์ ปลุกนายสารถีให้ลุกขึ้น ตรัสว่า)<br>
  [๑๖๖] ลุกขึ้นเถิด พ่อสารถีเพื่อนยาก เจ้าจงรีบเทียมรถ<br>
  เราไม่ชอบใจนกนี้เลย เราไปยังอาศรมอื่นกันเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙๘ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๗. สัตติคุมพชาดก (๕๐๓)<br>
  (นายสารถีลุกขึ้นเทียมรถแล้วกราบทูลว่า)<br>
  [๑๖๗] ขอเดชะพระมหาราช ราชรถเทียมไว้แล้ว<br>
  พาหนะอันทรงกำลังก็พร้อมแล้ว เชิญเสด็จขึ้นประทับเถิดพะย่ะค่ะ<br>
  พวกเราจะพากันไปยังอาศรมอื่น<br>
  (นกแขกเต้าสัตติคุมพะเห็นราชรถแล่นไปอยู่ถึงความสลดใจ จึงกล่าวว่า)<br>
  [๑๖๘] พวกโจรในค่ายนี้พากันไปไหนหมดหนอ<br>
  นั่นพระเจ้าปัญจาละกำลังเสด็จหนีไป<br>
  พ้นสายตาพวกโจรไปแล้ว<br>
  [๑๖๙] พวกท่านจงถือเอาเกาทัณฑ์ หอก และโตมร<br>
  นั่นพระเจ้าปัญจาละกำลังเสด็จหนีไป<br>
  พวกท่านอย่าปล่อยให้พระองค์มีชีวิตอยู่<br>
  (พระศาสดาทรงประกาศข้อความนี้ว่า)<br>
  [๑๗๐] ครั้งนั้น นกแขกเต้าอีกตัวหนึ่งซึ่งมีจะงอยปากแดง<br>
  ยินดีต้อนรับด้วยกล่าวว่า<br>
  พระมหาราช พระองค์เสด็จมาดีแล้ว มิได้เสด็จมาร้าย<br>
  พระองค์ผู้ทรงเป็นใหญ่ เสด็จมาถึงแล้วโดยลำดับ<br>
  สิ่งของที่มีอยู่ในอาศรมนี้ ขอพระองค์เสวยเถิด<br>
  [๑๗๑] คือ ผลมะพลับ ผลมะหาด ผลมะซาง ผลหมากเม่า<br>
  และผลไม้ทั้งหลายที่มีรสพอสมควร<br>
  ขอพระองค์เสวยผลไม้ที่ดี ๆ เถิดพระเจ้าข้า<br>
  [๑๗๒] นี้น้ำเย็นนำมาจากซอกเขา พระมหาราช<br>
  ขอพระองค์ทรงดื่มเถิด ถ้าพระองค์ทรงประสงค์<br>
  [๑๗๓] ฤๅษีทั้งหลายในอาศรมนี้พากันไปป่าเพื่อแสวงหามูลผลาหาร<br>
  ขอพระองค์เสด็จลุกขึ้นหยิบเอาเองเถิด<br>
  ข้าพระองค์ไม่มีมือจะทูลถวาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙๙ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๗. สัตติคุมพชาดก (๕๐๓)<br>
  ขอพระองค์เสด็จลุกขึ้นหยิบเอาเองเถิด<br>
  ข้าพระองค์ไม่มีมือจะทูลถวาย<br>
  (พระราชาทรงเลื่อมใสการปฏิสันถารของนกปุปผกะ จึงทรงชมเชยว่า)<br>
  [๑๗๔] ปักษีตัวนี้ดีจริงหนอ เป็นนกแต่ทรงธรรมอย่างยอดเยี่ยม<br>
  ส่วนเจ้านกแขกเต้าตัวหนึ่งนั้นพูดแต่คำหยาบช้าว่า<br>
  [๑๗๕] จงฆ่ามัน จงมัดมัน อย่าปล่อยให้มันมีชีวิตอยู่<br>
  เมื่อมันบ่นพร่ำเพ้ออยู่อย่างนี้แล<br>
  เราได้ถึงอาศรมนี้โดยความสวัสดี<br>
  (นกปุปผกะครั้นได้ฟังพระราชดำรัสแล้ว จึงกราบทูลว่า)<br>
  [๑๗๖] พระมหาราช ข้าพระองค์ทั้ง ๒<br>
  เป็นพี่น้องร่วมท้องมารดาเดียวกัน<br>
  เจริญเติบโตอยู่ที่ต้นไม้ต้นเดียวกัน<br>
  แต่พลัดตกไปอยู่ต่างเขตแดนกัน<br>
  [๑๗๗] นกสัตติคุมพะเจริญเติบโตในแดนโจร<br>
  ส่วนข้าพระองค์เจริญเติบโตอยู่ในสำนักของฤๅษี ณ ที่นี้<br>
  นกสัตติคุมพะนั้นอยู่ใกล้อสัตบุรุษ<br>
  ข้าพระองค์อยู่ใกล้สัตบุรุษ<br>
  เพราะเหตุนั้น ข้าพระองค์ทั้ง ๒ จึงแตกต่างกันโดยธรรม<br>
  (นกปุปผกะจำแนกธรรมนั้นว่า)<br>
  [๑๗๘] ที่ใดมีแต่การฆ่า การจองจำ การหลอกลวงด้วยของปลอม<br>
  การหลอกลวงซึ่ง ๆ หน้า การปล้นฆ่าเจ้าทรัพย์<br>
  และการข่มขู่กระทำทารุณอย่างแสนสาหัส<br>
  นกสัตติคุมพะนั้นสำเหนียกแต่การกระทำเหล่านั้นในที่นั้น<br>
  [๑๗๙] ที่นี้มีแต่ความจริง สุจริตธรรม ความไม่เบียดเบียน<br>
  ความสำรวม และการฝึกฝนอินทรีย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐๐ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๗. สัตติคุมพชาดก (๕๐๓)<br>
  พระองค์ผู้ทรงเป็นหน่อเนื้อแห่งภารตวงศ์<br>
  ข้าพระองค์เจริญเติบโตอยู่บนตักของฤๅษีผู้มีปกติให้อาสนะและน้ำ<br>
  (บัดนี้เมื่อจะแสดงธรรมถวายพระราชา จึงกล่าวว่า)<br>
  [๑๘๐] ขอเดชะพระราชา ธรรมดาบุคคลคบหาคนใด ๆ<br>
  เป็นสัตบุรุษก็ตาม อสัตบุรุษก็ตาม มีศีลก็ตาม ไม่มีศีลก็ตาม<br>
  ย่อมเป็นไปตามอำนาจของคนนั้นนั่นเอง<br>
  [๑๘๑] บุคคลทำคนเช่นไรให้เป็นมิตร<br>
  และคบหาจนสนิทกับคนเช่นไร<br>
  ถึงเขาก็เป็นเช่นคนนั้น<br>
  เพราะการอยู่ร่วมกันเป็นเช่นนั้น<br>
  [๑๘๒] คนชั่วใครคบเข้าย่อมเปื้อนคนคบ ซึ่งมิได้เปื้อนมาแต่เดิม<br>
  คนชั่วใครสัมผัสถูกต้อง หรือเมื่อสัมผัสถูกต้องคนอื่น<br>
  ก็ย่อมเปื้อนคนที่ตนสัมผัสถูกต้อง ซึ่งมิได้เปื้อนมาแต่เดิม<br>
  ดุจลูกศรที่กำซาบด้วยยาพิษก็พลอยแปดเปื้อนแล่งไปด้วย<br>
  เพราะกลัวแต่การแปดเปื้อน<br>
  นักปราชญ์จึงไม่ควรมีคนชั่วเป็นเพื่อน<br>
  [๑๘๓] คนใดห่อปลาเน่าด้วยใบหญ้าคา<br>
  แม้ใบหญ้าคาก็พลอยมีกลิ่นเหม็นเน่าฟุ้งไปด้วย<br>
  การคบหาคนพาลก็เป็นฉันนั้น<br>
  [๑๘๔] ส่วนคนใดห่อกฤษณาด้วยใบไม้<br>
  แม้ใบไม้ก็พลอยมีกลิ่นหอมฟุ้งไปด้วย<br>
  การคบหากับนักปราชญ์ก็เป็นฉันนั้น<br>
  [๑๘๕] เพราะเหตุนั้น บัณฑิตรู้การคบของตน<br>
  เหมือนกับใบไม้ห่อสิ่งของแล้ว<br>
  ไม่พึงเข้าไปคบหาอสัตบุรุษ พึงคบหาแต่สัตบุรุษ<br>
  เพราะอสัตบุรุษย่อมนำไปสู่นรก<br>
  ส่วนสัตบุรุษย่อมช่วยให้ไปถึงสุคติ<br>
  สัตติคุมพชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐๑ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๘. ภัลลาติยชาดก (๕๐๔)<br>
  ๘. ภัลลาติยชาดก (๕๐๔)<br>
  ว่าด้วยพระราชาพระนามว่าภัลลาติยะ<br>
  (พระศาสดาทรงนำอดีตนิทานมาตรัสว่า)<br>
  [๑๘๖] ได้มีพระราชาทรงพระนามว่าภัลลาติยะ<br>
  ท้าวเธอทรงละรัฐสีมา ได้เสด็จประพาสป่า ล่าเนื้อ<br>
  เสด็จถึงภูเขาคันธมาทน์วรคีรีซึ่งมีบุปผชาตินานาพันธุ์บานสะพรั่ง<br>
  เป็นแดนที่พวกกินนรสัญจรไปมา<br>
  [๑๘๗] ท้าวเธอทรงประสงค์จะตรัสถาม<br>
  จึงทรงห้ามฝูงสุนัข<br>
  ทรงเก็บลูกธนูและแล่ง<br>
  เสด็จเข้าไปใกล้สถานที่ที่กินนร ๒ ผัวเมียอยู่<br>
  [๑๘๘] ล่วงฤดูเหมันต์ไปแล้ว ที่ริมฝั่งแม่น้ำเหมวดีแห่งนี้<br>
  ไยเจ้าทั้ง ๒ ยังปรึกษากันเนือง ๆ อยู่เล่า<br>
  เราขอถามเจ้าทั้ง ๒ ผู้มีร่างกายคล้ายมนุษย์<br>
  ในมนุษยโลกเขารู้จักเจ้าทั้ง ๒ ว่าอย่างไร<br>
  (ฝ่ายกินนรีได้ฟังพระดำรัสจึงสนทนากับพระราชาว่า)<br>
  [๑๘๙] พวกเราเป็นมฤคมีร่างกายคล้ายมนุษย์<br>
  ท่องเที่ยวไปตามแม่น้ำทั้งหลาย<br>
  คือ มัลลคีรีนที ปัณฑรกนที ตรีกูฏนที ซึ่งมีน้ำเย็น<br>
  พ่อพราน ชาวโลกเขารู้จักพวกเราว่า กินนร<br>
  (ลำดับนั้น พระราชาได้ตรัสว่า)<br>
  [๑๙๐] เจ้าทั้ง ๒ เหมือนคนมีความทุกข์อย่างแสนสาหัส<br>
  พากันคร่ำครวญอยู่<br>
  สวมกอดกันเหมือนคนรักกับคนรัก<br>
  เราขอถามเจ้าทั้ง ๒ ผู้มีร่างกายคล้ายมนุษย์<br>
  เหตุไร เจ้าทั้ง ๒ จึงพากันร้องไห้ไม่สร่างซาอยู่ในป่านี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐๒ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๘. ภัลลาติยชาดก (๕๐๔)<br>
  [๑๙๑] เจ้าทั้ง ๒ เหมือนคนมีความทุกข์อย่างแสนสาหัส<br>
  พากันคร่ำครวญอยู่ สวมกอดกันเหมือนคนรักกับคนรัก<br>
  เราขอถามเจ้าทั้ง ๒ ผู้มีร่างกายคล้ายมนุษย์<br>
  เหตุไร เจ้าทั้ง ๒ จึงพากันเพ้อรำพันไม่สร่างซาอยู่ในป่านี้<br>
  [๑๙๒] เจ้าทั้ง ๒ เหมือนคนมีความทุกข์อย่างแสนสาหัส<br>
  พากันคร่ำครวญอยู่ สวมกอดกันเหมือนคนรักกับคนรัก<br>
  เราขอถามเจ้าทั้ง ๒ ผู้มีร่างกายคล้ายมนุษย์<br>
  เหตุไร เจ้าทั้ง ๒ จึงพากันเศร้าโศกไม่สร่างซาอยู่ในป่านี้<br>
  (กินนรีกราบทูลว่า)<br>
  [๑๙๓] พ่อพราน เราทั้ง ๒ พลัดพรากกันอยู่หนึ่งราตรี<br>
  ไม่อยากจะพลัดพรากจากกัน เมื่อระลึกถึงกันและกัน<br>
  จึงพากันเดือดร้อนเศร้าโศกอยู่ตลอดราตรีหนึ่งนั้น<br>
  ราตรีนั้นจักไม่มีอีก<br>
  (พระราชาตรัสถามว่า)<br>
  [๑๙๔] เจ้าทั้ง ๒ คิดถึงทรัพย์ที่พินาศไปแล้วหรือ<br>
  หรือคิดถึงบิดามารดาที่ล่วงลับไปแล้ว<br>
  จึงพากันเดือดร้อนตลอดทั้งราตรีหนึ่งนั้น เราขอถามเจ้าทั้ง ๒<br>
  ผู้มีร่างกายคล้ายมนุษย์ เพราะเหตุไร เจ้าจึงแยกกันอยู่<br>
  (กินนรีกราบทูลว่า)<br>
  [๑๙๕] แม่น้ำสายนี้ใดมีกระแสน้ำเชี่ยวกราก<br>
  ปกคลุมด้วยต้นไม้นานาพันธุ์ไหลผ่านภูผาหิน ท่านเห็นอยู่<br>
  แม่น้ำสายนั้น สามีที่รักของดิฉันสำคัญดิฉันว่า<br>
  จะติดตามไปจึงได้ข้ามไปในฤดูฝน<br>
  [๑๙๖] ส่วนดิฉันมัวเลือกเก็บดอกปรู ดอกลำดวน<br>
  ดอกมะลิซ้อน และดอกคัดเค้า ด้วยหวังว่า<br>
  สามีที่รักของดิฉันจักได้ประดับดอกไม้<br>
  และดิฉันจักประดับดอกไม้ นอนแนบข้างสามีนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐๓ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๘. ภัลลาติยชาดก (๕๐๔)<br>
  [๑๙๗] อนึ่ง ดิฉันมัวเลือกเก็บดอกบานไม่รู้โรย<br>
  ดอกราชพฤกษ์ ดอกแคฝอย<br>
  และดอกย่านทราย ด้วยหวังว่า<br>
  สามีที่รักของดิฉันจักได้ประดับดอกไม้<br>
  และดิฉันจักประดับดอกไม้นอนแนบข้างสามีนั้น<br>
  [๑๙๘] อนึ่ง ดิฉันมัวเลือกเก็บดอกสาละที่กำลังเบ่งบาน<br>
  แล้วร้อยเป็นพวงมาลัย ด้วยหวังว่า<br>
  สามีที่รักของดิฉันจักสวมพวงมาลัย<br>
  และดิฉันจักสวมพวงมาลัยนอนแนบข้างสามีนั้น<br>
  [๑๙๙] อนึ่ง ดิฉันมัวเลือกเก็บดอกสาละที่กำลังเบ่งบาน<br>
  แล้วร้อยเป็นเครื่องรองรับ ด้วยหวังว่า<br>
  ดอกไม้ที่ร้อยแล้วนี่แหละ จักเป็นเครื่องปูลาดสำหรับเราทั้ง ๒<br>
  ณ สถานที่ที่เราทั้ง ๒ จักอยู่ร่วมกันตลอดคืนในวันนี้<br>
  [๒๐๐] อนึ่ง ดิฉันมัวเลินเล่อบดไม้กฤษณาและไม้จันทน์ที่ศิลา<br>
  ด้วยหวังว่า สามีที่รักของดิฉันจักใช้ชโลมกาย<br>
  และดิฉันก็จักใช้ชโลมกายนอนแนบข้างสามี<br>
  [๒๐๑] ครั้งนั้น น้ำซึ่งมีกระแสเชี่ยวกรากได้ไหลบ่ามา<br>
  พัดพาเอาดอกสาละ ดอกสน<br>
  และดอกกรรณิการ์ไป โดยครู่เดียวนั้นน้ำก็เต็มฝั่ง<br>
  จึงเป็นการยากยิ่งที่ดิฉันจะข้ามแม่น้ำสายนี้ไปได้<br>
  [๒๐๒] คราวนั้น เราทั้ง ๒ ยืนมองกันและกันอยู่ที่ริมฝั่งทั้ง ๒<br>
  บางคราวก็ร้องไห้ บางคราวก็ร่าเริงยินดี<br>
  ราตรีนั้นได้ผ่านไปอย่างยากเย็นสำหรับเราทั้ง ๒<br>
  [๒๐๓] พ่อพราน พอดวงอาทิตย์ขึ้นในตอนเช้าตรู่ แม่น้ำแห้ง<br>
  เราทั้ง ๒ จึงข้ามไปได้ สวมกอดกันและกัน<br>
  ทั้งร้องไห้ ทั้งร่าเริงยินดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐๔ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๘. ภัลลาติยชาดก (๕๐๔)<br>
  [๒๐๔] พ่อพราน ๖๙๗ ปี เมื่อก่อน<br>
  เราทั้ง ๒ พลัดพรากกันอยู่ในที่นี้<br>
  ข้าแต่พระภูมิบาล ชีวิตนี้เพียง ๑๐๐ ปีเท่านั้น<br>
  ใครหนอจะพึงเว้นจากภรรยาที่น่ารักใคร่ อยู่ในที่นี้ได้เล่า<br>
  (พระราชาตรัสถามว่า)<br>
  [๒๐๕] ก็อายุของพวกเจ้ามีประมาณเท่าไรหนอ เพื่อนรัก<br>
  หากพวกเจ้ารู้ก็จงบอก<br>
  เจ้าทั้ง ๒ อย่าได้หวั่นไหว จงบอกอายุแก่เรา<br>
  ตามที่ได้ยินได้ฟังมาจากวุฑฒบุคคล หรือจากตำรา<br>
  (กินนรีกราบทูลว่า)<br>
  [๒๐๖] พ่อพราน ก็อายุของพวกเรามีประมาณ ๑,๐๐๐ ปี<br>
  โรคอันร้ายแรงก็ไม่มีในระหว่าง<br>
  ความทุกข์ก็มีน้อย มีแต่ความสุขยิ่ง ๆ ขึ้นไป<br>
  เราทั้ง ๒ ยังรักใคร่กันไม่จืดจางจะต้องพากันละชีวิตไป<br>
  (พระศาสดาทรงประกาศความข้อนี้ว่า)<br>
  [๒๐๗] ก็พระเจ้าภัลลาติยะทรงสดับถ้อยคำของอมนุษย์ทั้งหลาย<br>
  ทรงดำริว่า ชีวิตเป็นของน้อยนัก จึงเสด็จกลับ ไม่เสด็จไปล่าเนื้อ<br>
  ทรงบำเพ็ญทาน เสวยโภคะ<br>
  (พระศาสดาครั้นตรัสพระคาถานี้แล้ว ทรงโอวาทพระเจ้าโกศลกับพระนาง<br>
  มัลลิกาเทวีว่า)<br>
  [๒๐๘] ก็มหาบพิตรทั้ง ๒ ทรงสดับถ้อยคำของอมนุษย์ทั้งหลาย<br>
  จงทรงเบิกบานพระทัยเถิด อย่าทรงทะเลาะกันเลย<br>
  ความผิดเพราะการกระทำของตน<br>
  อย่าทำให้มหาบพิตรทั้ง ๒ ต้องเดือดร้อน<br>
  เหมือนความผิดเพราะการกระทำของตน<br>
  ทำให้กินนรทั้ง ๒ ต้องเดือดร้อนตลอดราตรีหนึ่งเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐๕ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๙. โสมนัสสชาดก (๕๐๕)<br>
  [๒๐๙] อนึ่ง พระองค์ทั้ง ๒ ทรงสดับถ้อยคำของอมนุษย์ทั้งหลายแล้ว<br>
  จงทรงเบิกบานพระทัยเถิด อย่าทรงวิวาทกันเลย<br>
  ความผิดเพราะการกระทำของตน<br>
  อย่าทำให้มหาบพิตรทั้ง ๒ ต้องเดือดร้อน<br>
  เหมือนความผิดเพราะการกระทำของตน<br>
  ทำให้กินนรทั้ง ๒ ต้องเดือดร้อนตลอดราตรีหนึ่งเลย<br>
  (พระนางมัลลิกาเทวีสดับพระธรรมเทศนาของพระตถาคตแล้ว เสด็จลุกจาก<br>
  อาสนะ ประคองอัญชลี ทรงชมเชยพระทศพลว่า)<br>
  [๒๑๐] หม่อมฉันสดับพระธรรมเทศนามีประการต่าง ๆ มีใจชื่นชมยินดี<br>
  พระดำรัสต่าง ๆ ของพระองค์ประกอบไปด้วยประโยชน์<br>
  พระองค์เมื่อทรงเปล่งพระวาจาออกมา<br>
  ย่อมบรรเทาความกระวนกระวายใจของหม่อมฉันเสียได้<br>
  พระมหาสมณะผู้นำความสุขมาให้หม่อมฉัน<br>
  ขอพระองค์ทรงเจริญพระชนม์ชีพยั่งยืนนานเถิด<br>
  ภัลลาติยชาดกที่ ๘ จบ</p>
<p> ๙. โสมนัสสชาดก (๕๐๕)<br>
  ว่าด้วยโสมนัสกุมาร<br>
  (พระราชาตรัสว่า)<br>
  [๒๑๑] ใครมาเบียดเบียนข่มเหงท่าน<br>
  ทำไมท่านจึงเสียใจ เศร้าโศก ไม่ชื่นบานเลย<br>
  วันนี้ มารดาบิดาของท่านมาร้องไห้หรือ<br>
  หรือว่า ใครมารังแก ทำให้ท่านต้องนอนที่พื้นดิน<br>
  (ชฎิลโกงได้ฟังดังนั้น จึงกล่าวว่า)<br>
  [๒๑๒] ขอถวายพระพร อาตมามีความยินดีที่ได้พบเห็นพระองค์<br>
  ขอถวายพระพรพระภูมิบาล ต่อกาลนานจึงได้พบพระองค์<br>
  ขอถวายพระพรพระเจ้าเรณู อาตมามิได้เบียดเบียนผู้ใด<br>
  แต่ถูกพระโอรสของพระองค์เข้ามาเบียดเบียน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐๖ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๙. โสมนัสสชาดก (๕๐๕)<br>
  (พระราชาตรัสว่า)<br>
  [๒๑๓] ไปเหวย พนักงานเฝ้าประตูที่ติดตาม และเหล่าเพชฌฆาต<br>
  จงไปยังภายในพระราชฐาน<br>
  จงฆ่าเจ้าโสมนัสกุมารนั้นแล้วตัดศีรษะนำมา<br>
  (พึงทราบคาถาประพันธ์ดังต่อไปนี้)<br>
  [๒๑๔] ราชทูตทั้งหลายที่ทรงส่งไปได้กราบทูล<br>
  พระราชกุมารนั้นว่า ขอเดชะพระขัตติยกุมาร<br>
  พระองค์ถูกพระราชบิดาผู้เป็นอิสสราธิบดีตัดขาดแล้ว<br>
  ต้องโทษประหารชีวิต<br>
  [๒๑๕] พระราชบุตรนั้นทรงกันแสงคร่ำครวญ<br>
  ยกนิ้วทั้ง ๑๐ ประคองอัญชลี อ้อนวอนว่า<br>
  ข้าพเจ้าปรารถนาจะเฝ้าพระจอมชน<br>
  ขอพวกท่านจงนำข้าพเจ้าผู้ยังมีชีวิตอยู่แสดงต่อพระองค์เถิด<br>
  [๒๑๖] ราชทูตเหล่านั้นฟังพระดำรัสของพระราชกุมารนั้นแล้ว<br>
  ได้แสดงพระราชบุตรต่อพระราชา<br>
  ส่วนพระราชบุตรทรงเห็นพระบิดาแล้ว กราบทูลแต่ไกลว่า<br>
  [๒๑๗] ขอเดชะพระองค์ผู้จอมชน พนักงานเฝ้าประตูที่ติดดาบ<br>
  และเหล่าเพชฌฆาตมาเพื่อจะฆ่าหม่อมฉัน<br>
  หม่อมฉันขอกราบทูลถาม ขอพระองค์โปรดบอกเนื้อความนั้น<br>
  วันนี้หม่อมฉันมีความผิดอะไรหนอในเรื่องนี้<br>
  (พระราชาตรัสบอกความผิดว่า)<br>
  [๒๑๘] ดาบสผู้ไม่ประมาท ทำการรดน้ำ<br>
  และบำเรอไฟทั้งเย็นและเช้าในกาลทุกเมื่อ<br>
  ทำไมเจ้าจึงร้องเรียกท่านผู้สำรวม<br>
  ซึ่งประพฤติพรหมจรรย์เช่นนั้นว่าเป็นคหบดีเล่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐๗ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๙. โสมนัสสชาดก (๕๐๕)<br>
  (พระราชกุมารกราบทูลว่า)<br>
  [๒๑๙] ขอเดชะพระองค์ผู้สมมติเทพ<br>
  ดาบสผู้นี้มีของเก็บรวบรวมไว้หลายชนิด<br>
  เช่น สมอพิเภก รากไม้ และผลไม้นานาชนิด<br>
  เธอไม่ประมาท เฝ้ารักษาคุ้มครองสิ่งของเหล่านั้นไว้<br>
  เพราะเหตุนั้น หม่อมฉันจึงร้องเรียกเธอว่าเป็นคหบดี<br>
  (พระราชาทรงทราบว่าพระโพธิสัตว์ไม่มีความผิดจึงตรัสว่า)<br>
  [๒๒๐] พ่อกุมาร คำที่เจ้าพูดเป็นความจริง<br>
  ดาบสผู้นี้มีของเก็บรวบรวมไว้หลายชนิด<br>
  เธอไม่ประมาท เฝ้ารักษาคุ้มครองสิ่งของเหล่านั้นไว้<br>
  เพราะเหตุนั้น เธอจึงชื่อว่าเป็นพราหมณ์ เป็นคหบดี<br>
  (พระโพธิสัตว์นอบน้อมบริษัทแล้วตรัสว่า)<br>
  [๒๒๑] ขอบริษัททั้งหลายพร้อมทั้งชาวนิคมและชาวชนบททั้งปวง<br>
  ที่มาประชุมพร้อมกันจงฟังข้าพเจ้า<br>
  พระราชาผู้จอมชนพระองค์นี้เป็นพาล<br>
  ทรงฟังคำของดาบสผู้เป็นพาลแล้ว<br>
  รับสั่งให้ประหารข้าพเจ้าโดยมิใช่เหตุ<br>
  (ต่อมาพระโพธิสัตว์ทูลขอบรมราชานุญาตบวชว่า)<br>
  [๒๒๒] เมื่อรากยังมั่นคงเจริญงอกงามแผ่ไพศาลอยู่<br>
  กอไผ่ที่แตกกิ่งก้านสาขาก็ยากที่จะถอนให้หมดสิ้นได้<br>
  ขอเดชะพระองค์ผู้จอมชน<br>
  หม่อมฉันขอถวายบังคมพระยุคลบาทของพระองค์<br>
  ขอพระองค์โปรดพระราชทานพระบรมราชานุญาตให้หม่อมฉันบวช<br>
  (พระราชาตรัสว่า)<br>
  [๒๒๓] เจ้าจงเสวยโภคะอันไพบูลย์เถิด พ่อกุมาร<br>
  พ่อจะมอบความเป็นใหญ่ให้เจ้าทุกอย่าง<br>
  เจ้าจงเป็นพระราชาของชนชาวกุรุในวันนี้เถิด<br>
  อย่าบวชเลย เพราะการบวชเป็นทุกข์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐๘ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๙. โสมนัสสชาดก (๕๐๕)<br>
  (พระโพธิสัตว์ผู้เป็นพระโอรสกราบทูลว่า)<br>
  [๒๒๔] ขอเดชะพระองค์ผู้สมมติเทพ<br>
  โภคะทั้งหลายของพระองค์ในพระนครนี้<br>
  ที่หม่อมฉันควรจะบริโภคใช้สอยมีอยู่หรือหนอ<br>
  ในชาติก่อน หม่อมฉันได้รื่นรมย์ด้วย รูป เสียง กลิ่น รส<br>
  และผัสสะ อันน่ารื่นรมย์ใจอยู่ในเทวโลก<br>
  [๒๒๕] ขอเดชะพระองค์ผู้สมมติเทพ โภคะทั้งหลาย<br>
  ในเทวโลกชั้นดาวดึงส์ หม่อมฉันก็บริโภคใช้สอยมาแล้ว<br>
  และหม่อมฉันก็มีหมู่เทพอัปสรแวดล้อมบำเรอแล้ว<br>
  อนึ่ง หม่อมฉันทราบว่า พระองค์เป็นพาล ถูกผู้อื่นแนะนำ<br>
  จึงไม่ควรอยู่ในราชสกุลเช่นนั้น<br>
  (พระราชาตรัสว่า)<br>
  [๒๒๖] หากพ่อเป็นคนพาล ถูกผู้อื่นแนะนำไซร้<br>
  ลูกรัก เจ้าจงอดโทษให้พ่อสักครั้งเถิด ถ้าพ่อเป็นเช่นนี้อีก<br>
  จงทำตามความคิดของเจ้าเถิด พ่อโสมนัส<br>
  (พระโพธิสัตว์ถวายโอวาทพระราชบิดาว่า)<br>
  [๒๒๗] การงานที่บุคคลไม่ใคร่ครวญก่อนแล้วจึงทำ<br>
  ไม่ไตร่ตรองก่อนคิด ผลย่อมเลวทรามเหมือนยาเสื่อมคุณภาพ<br>
  [๒๒๘] การงานที่บุคคลใคร่ครวญก่อนแล้วจึงทำ<br>
  ไตร่ตรองโดยชอบก่อนแล้วคิด<br>
  ผลย่อมเจริญเหมือนยาไม่เสื่อมคุณภาพ<br>
  [๒๒๙] คฤหัสถ์ผู้บริโภคกามเกียจคร้านไม่ดี<br>
  บรรพชิตไม่สำรวมไม่ดี<br>
  พระราชาไม่ทรงใคร่ครวญก่อนแล้วทำไม่ดี<br>
  การที่บัณฑิตโกรธไม่ดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐๙ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๙. โสมนัสสชาดก (๕๐๕)<br>
  [๒๓๐] ข้าแต่พระองค์ผู้เป็นเจ้าแห่งทิศ<br>
  กษัตริย์ทรงใคร่ครวญก่อนแล้วจึงควรทำ<br>
  ไม่ทรงใคร่ครวญก่อนแล้วไม่ควรตัดสิน<br>
  ยศและเกียรติย่อมเจริญแด่พระราชาผู้ทรงใคร่ครวญก่อนแล้วจึงทำ<br>
  [๒๓๑] ขอเดชะพระภูมิบาล<br>
  คนผู้เป็นใหญ่ควรใคร่ครวญก่อนแล้วจึงลงอาชญา<br>
  การงานที่ทำเพราะความรีบร้อนย่อมเดือดร้อน<br>
  ส่วนประโยชน์ทั้งหลายของนรชนที่ทำด้วยจิตที่ตั้งมั่นโดยชอบ<br>
  ย่อมไม่เป็นเหตุให้เดือดร้อนในภายหลัง<br>
  [๒๓๒] อนึ่ง ชนเหล่าใดจัดแจงบ่อเกิดแห่งการงานในโลก<br>
  แล้วทำการงานที่ไม่เป็นเหตุให้เดือดร้อนในภายหลัง<br>
  การงานของพวกเขาวิญญูชนสรรเสริญ<br>
  มีความสุขเป็นกำไรที่ผู้รู้ทั้งหลายมีความเห็นคล้อยตาม<br>
  [๒๓๓] ขอเดชะพระองค์ผู้จอมชน พนักงานเฝ้าประตูที่ติดดาบ<br>
  และเพชฌฆาตมาเพื่อจะฆ่าหม่อมฉัน<br>
  อนึ่ง หม่อมฉันนั่งอยู่บนพระเพลาของพระราชมารดา<br>
  ถูกพวกเขาฉุดคร่ามาโดยทารุณ<br>
  [๒๓๔] ขอเดชะพระมหาราช หม่อมฉันประสบภัยคือความตาย<br>
  อันเผ็ดร้อนคับแคบและลำบาก<br>
  วันนี้ชีวิตอันเป็นที่รักปานดังมธุรสหม่อมฉันได้แล้ว<br>
  พ้นแล้วจากการถูกประหารได้โดยยาก<br>
  จึงมีใจมุ่งต่อการบวชอย่างเดียว<br>
  (พระราชาทรงรับสั่งเรียกพระราชเทวีมาตรัสว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑๐ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๙. โสมนัสสชาดก (๕๐๕)<br>
  [๒๓๕] แม่สุธัมมา โสมนัสกุมารบุตรของเธอนี้ยังหนุ่มอยู่ น่าเอ็นดู<br>
  วันนี้ฉันขอร้องเขาไม่สำเร็จ แม้เธอก็ควรจะขอร้องเขาดูบ้าง<br>
  (พระราชเทวีนั้นเมื่อจะส่งเสริมให้บวชจึงตรัสว่า)<br>
  [๒๓๖] ลูกรัก เจ้าจงยินดีในภิกขาจาร<br>
  จงใคร่ครวญแล้วบวชในธรรมทั้งหลาย<br>
  จงวางอาชญาในเหล่าสัตว์ทั้งปวง<br>
  เป็นผู้ไม่ถูกนินทา เข้าถึงพรหมสถานเถิด<br>
  (ลำดับนั้น พระราชาตรัสว่า)<br>
  [๒๓๗] แม่สุธัมมา คำที่เจ้ากล่าวน่าอัศจรรย์จริงหนอ<br>
  ทำเราผู้มีทุกข์อยู่แล้วให้มีทุกข์ยิ่งขึ้น<br>
  เรากล่าวแก่เธอว่า เจ้าจงขอร้องลูก<br>
  กลับทำให้พ่อกุมารมีอุตสาหะยิ่งขึ้น<br>
  (พระราชเทวีตรัสต่อไปว่า)<br>
  [๒๓๘] พระอริยะเหล่าใดผู้หลุดพ้นแล้ว<br>
  บริโภคปัจจัยอันหาโทษมิได้<br>
  ผู้ดับกิเลสแล้ว ท่องเที่ยวไปอยู่ในโลกนี้<br>
  หม่อมฉันไม่อาจจะห้ามพ่อกุมาร<br>
  ผู้ดำเนินไปสู่ทางแห่งพระอริยะเหล่านั้นได้<br>
  (พระราชาทรงสดับพระราชเสาวนีย์นั้นแล้วจึงตรัสว่า)<br>
  [๒๓๙] ชนเหล่าใดมีปัญญา เป็นพหูสูต<br>
  คิดเหตุการณ์ได้เป็นอันมาก<br>
  พระนางสุธัมมานี้สดับคำอันเป็นสุภาษิตของชนเหล่าใด<br>
  แล้วเป็นผู้มีความขวนขวายน้อย<br>
  ปราศจากความเศร้าโศก<br>
  ชนเหล่านั้นเราควรคบโดยแท้<br>
  โสมนัสสชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑๑ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๐. จัมเปยยชาดก (๕๐๖)<br>
  ๑๐. จัมเปยยชาดก (๕๐๖)<br>
  ว่าด้วยพญานาคจัมเปยยะ<br>
  (พระราชาทรงเห็นนางนาคสุมนาอยู่ในอากาศ จึงตรัสว่า)<br>
  [๒๔๐] เธอเป็นใครกันหนอ รัศมีช่างงามผ่องใสดุจสายฟ้า<br>
  อุปมาเหมือนดาวประกายพรึก ข้าพเจ้าไม่เข้าใจเธอว่า<br>
  เป็นเทพธิดา หญิงคนธรรพ์ หรือหญิงมนุษย์หนอ<br>
  (นางนาคสุมนาได้ฟังดังนั้นแล้ว จึงตรัสตอบว่า)<br>
  [๒๔๑] ขอเดชะพระมหาราช หม่อมฉันมิใช่เทพธิดา<br>
  มิใช่หญิงคนธรรพ์ มิใช่หญิงมนุษย์<br>
  หม่อมฉันเป็นนางนาคกัญญา มาที่นี้เพราะเหตุอย่างหนึ่ง<br>
  (พระราชาตรัสถามว่า)<br>
  [๒๔๒] เธอมีจิตกระวนกระวาย อินทรีย์เศร้าหมอง<br>
  มีหยาดน้ำตาไหลนองหน้า แม่นาง เชิญบอกมาเถิด<br>
  อะไรของเธอหาย หรือเธอปรารถนาสิ่งใด จึงมาที่นี้<br>
  (นางนาคสุมนาตอบว่า)<br>
  [๒๔๓] ก็ชาวโลกร้องเรียกสัตว์ใดว่า อุรคชาติ ผู้มีเดชยิ่งใหญ่<br>
  ขอเดชะ พระองค์ผู้จอมชน ชนทั้งหลายเรียกสัตว์นั้นว่า นาค<br>
  ชายผู้ต้องการเลี้ยงชีพได้จับนาคนั้นมา<br>
  นาคนั้นเป็นสามีหม่อมฉัน<br>
  ขอพระองค์โปรดทรงปล่อยนาคนั้นจากเครื่องผูกเถิดเพคะ<br>
  (พระราชาตรัสถามว่า)<br>
  [๒๔๔] นาคราชนี้ประกอบด้วยกำลังและความเพียร<br>
  กลับมาตกอยู่ในเงื้อมมือของคนวณิพกได้อย่างไร<br>
  แม่นางนาคกัญญา ขอแม่นางจงบอกเนื้อความนั้นแก่เรา<br>
  เราจะรู้ว่า นาคราชถูกจับมาได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑๒ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๐. จัมเปยยชาดก (๕๐๖)<br>
  (นางนาคสุมนาตอบว่า)<br>
  [๒๔๕] แท้จริง นาคราชนั้นประกอบด้วยกำลังและความเพียร<br>
  พึงกระทำแม้พระนครให้เป็นเถ้าธุลีได้<br>
  แต่เพราะนาคราชเป็นผู้นบนอบพระธรรม<br>
  ฉะนั้น จึงบากบั่นบำเพ็ญตบะ<br>
  [๒๔๖] ขอเดชะพระมหาราช นาคราชอธิษฐานจาตุททสีอุโบสถ<br>
  และปัณณรสีอุโบสถ นอนรักษาอุโบสถอยู่ใกล้หนทางสี่แพร่ง<br>
  ชายผู้ต้องการเลี้ยงชีพได้จับนาคราชนั้นมา<br>
  นาคราชนั้นเป็นสามีหม่อมฉัน<br>
  ขอพระองค์โปรดปล่อยนาคราชนั้น<br>
  จากเครื่องพันธนาการเถิด เพคะ<br>
  (และนางอ้อนวอนพระราชานั้นซ้ำแล้วซ้ำเล่าว่า)<br>
  [๒๔๗] นางนาค ๑๖,๐๐๐ นางสวมใส่กุณฑลแก้วมณี<br>
  นอนอยู่ในห้องใต้น้ำ<br>
  นางนาคแม้เหล่านั้นยึดเอานาคราชนั้นเป็นที่พึ่ง<br>
  [๒๔๘] ขอพระองค์โปรดปล่อยนาคราชไปโดยธรรม<br>
  ด้วยความไม่ผลุนผลัน ด้วยบ้านส่วย ๑๐๐ หลัง<br>
  ทองคำ ๑๐๐ แท่ง และโค ๑๐๐ ตัว<br>
  ขออุรคชาติผู้ได้รับการปล่อยตัวแล้วจงท่องเที่ยวไป<br>
  ขอนาคราชผู้ต้องการบุญจงพ้นจากเครื่องผูก<br>
  (พระราชาตรัสว่า)<br>
  [๒๔๙] เราจะปล่อยนาคราชไปโดยธรรม<br>
  ด้วยความไม่ผลุนผลัน ด้วยบ้านส่วย ๑๐๐ หลัง<br>
  ทองคำ ๑๐๐ แท่ง และโค ๑๐๐ ตัว<br>
  ขออุรคชาติผู้ได้รับการปล่อยตัวแล้วจงท่องเที่ยวไป<br>
  ขอนาคราชผู้ต้องการบุญจงพ้นจากเครื่องผูก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑๓ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๐. จัมเปยยชาดก (๕๐๖)<br>
  [๒๕๐] พ่อพราน เราจะให้ทองคำแก่ท่าน ๑๐๐ แท่ง<br>
  ต่างหูแก้วมณีมีค่ามาก และบัลลังก์ ๔ เหลี่ยม<br>
  มีสีอันเป็นสิริคล้ายดอกสามหาว<br>
  [๒๕๑] ภรรยาที่เหมาะสมกัน ๒ คน และโคอุสภะอีก ๑๐๐ ตัว<br>
  ขออุรคชาติผู้ได้รับการปล่อยตัวแล้วจงท่องเที่ยวไป<br>
  ขอนาคราชผู้ต้องการบุญจงพ้นจากเครื่องผูก<br>
  (นายพรานกราบทูลพระราชาว่า)<br>
  [๒๕๒] ขอเดชะพระองค์ผู้จอมชน แม้จะทรงเว้นการพระราชทาน<br>
  เพียงพระดำรัสของพระองค์เท่านั้น<br>
  ข้าพระพุทธเจ้าก็จะปล่อยอุรคชาตินั้นจากเครื่องผูก<br>
  ขออุรคชาติผู้ได้รับการปล่อยตัวแล้วจงท่องเที่ยวไป<br>
  ขอนาคราชผู้ต้องการบุญจงพ้นจากเครื่องผูก<br>
  (พระศาสดาทรงประกาศความนั้นว่า)<br>
  [๒๕๓] พญานาคจัมเปยยะหลุดพ้นจากเครื่องพันธนาการแล้ว<br>
  ได้กราบทูลพระราชานั้นว่า ขอเดชะพระเจ้ากาสี<br>
  ข้าพระพุทธเจ้าขอถวายบังคมพระองค์<br>
  ขอเดชะ พระองค์ผู้ผดุงแคว้นกาสีให้เจริญ<br>
  ข้าพระพุทธเจ้าขอถวายบังคมพระองค์<br>
  ขอประคองอัญชลีต่อพระองค์<br>
  ขอเชิญเสด็จทอดพระเนตรนิเวศน์ของข้าพระองค์<br>
  (พระราชาตรัสว่า)<br>
  [๒๕๔] นาคราช แน่นอนทีเดียวที่เขาพูดกันว่า<br>
  มนุษย์กับอมนุษย์จะพึงคุ้นเคยกัน<br>
  เป็นเรื่องคุ้นเคยกันได้ยาก<br>
  แต่ถ้าท่านขอร้องเราเกี่ยวกับเรื่องนั้น<br>
  เราก็จะไปเยี่ยมที่อยู่ของท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑๔ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๐. จัมเปยยชาดก (๕๐๖)<br>
  (ครั้งนั้น พระโพธิสัตว์เมื่อจะปฏิญญาให้พระราชาทรงเชื่อ จึงกราบทูลว่า)<br>
  [๒๕๕] ขอเดชะพระมหาราช ถึงลมจะพัดพาเอาภูเขาไปได้ก็ดี<br>
  ดวงจันทร์และดวงอาทิตย์จะพึงแผดเผาแผ่นดินก็ดี<br>
  แม่น้ำทุกสายจะพึงไหลทวนกระแสก็ดี<br>
  ถึงอย่างนั้น ข้าพระพุทธเจ้าก็จะไม่พึงพูดเท็จแน่นอน<br>
  [๒๕๖] ขอเดชะพระมหาราช ถึงท้องฟ้าจะพึงถล่มทะลาย<br>
  น้ำทะเลจะพึงเหือดแห้ง<br>
  แผ่นดินซึ่งมีนามว่าภูตธาราและวสุนธราจะพึงม้วนเข้า<br>
  และภูเขาสิเนรุศิลาล้วนจะพึงถอนขึ้นทั้งรากก็ดี<br>
  ถึงอย่างนั้น ข้าพระพุทธเจ้าก็จะไม่พึงพูดเท็จ<br>
  (พระราชาไม่ทรงเชื่อจึงตรัสซ้ำอีกว่า)<br>
  [๒๕๗] นาคราช แน่นอนทีเดียวที่เขาพูดกันว่า<br>
  มนุษย์กับอมนุษย์จะพึงคุ้นเคยกัน<br>
  เป็นเรื่องคุ้นเคยกันได้ยาก<br>
  แต่ถ้าท่านขอร้องเราเกี่ยวกับเรื่องนั้น<br>
  เราก็จะไปเยี่ยมที่อยู่ของท่าน<br>
  (และตรัสคาถาต่อไปว่า)<br>
  [๒๕๘] พวกท่านเป็นผู้มีพิษร้ายแรงยิ่งนัก<br>
  มีเดชมาก และก็โกรธง่าย<br>
  ท่านหลุดพ้นจากเครื่องผูกเพราะเรา<br>
  ควรจะรู้คุณที่เรากระทำแล้ว<br>
  (พระโพธิสัตว์เมื่อจะทำปฏิญญาอีก จึงกราบทูลว่า)<br>
  [๒๕๙] ผู้ใดถูกขังติดอยู่ในกระชังใกล้จะตาย<br>
  ยังไม่รู้จักบุญคุณที่พระองค์ทรงทำแล้วเช่นนั้น<br>
  ขอผู้นั้นจงหมกไหม้อยู่ในนรกที่โหดร้าย<br>
  อย่าได้ความสำราญทางกายอย่างใดอย่างหนึ่งเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑๕ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๐. จัมเปยยชาดก (๕๐๖)<br>
  (พระราชาทรงชมเชยพระโพธิสัตว์นั้นว่า)<br>
  [๒๖๐] ขอปฏิญญาของท่านจงเป็นสัตย์จริงเถิด<br>
  ขอท่านอย่าเป็นผู้มีนิสัยมักโกรธและผูกโกรธ<br>
  ขอครุฑทั้งหลายจงงดเว้นตระกูลนาคของท่านทั้งมวล<br>
  เหมือนบุคคลงดเว้นไฟในคิมหันตฤดู<br>
  (ฝ่ายพระโพธิสัตว์ก็ได้ชมเชยพระราชาว่า)<br>
  [๒๖๑] ขอเดชะพระองค์ผู้จอมชน<br>
  พระองค์ทรงอนุเคราะห์ตระกูลนาค<br>
  เหมือนมารดาอนุเคราะห์บุตรสุดที่รักคนเดียว<br>
  ข้าพระพุทธเจ้าพร้อมกับตระกูลนาค<br>
  จะทำการขวนขวายตอบแทนพระองค์อย่างโอฬาร<br>
  (พระราชาทรงมีพระประสงค์จะเสด็จไปยังภพนาค จึงรับสั่งว่า)<br>
  [๒๖๒] เจ้าพนักงานทั้งหลายจงเทียมราชรถที่งามวิจิตร<br>
  จงเทียมม้าอัสดรที่ฝึกดีแล้ว ซึ่งเกิดในแคว้นกัมโพชะ<br>
  อนึ่ง จงผูกช้างตัวประเสริฐ<br>
  ซึ่งประดับด้วยสุวรรณวัตถาภรณ์<br>
  เราจะไปเยี่ยมนิเวศน์ของนาคราช<br>
  (พระศาสดาตรัสพระคาถาว่า)<br>
  [๒๖๓] เจ้าพนักงานตีกลอง ตะโพน แกว่งบัณเฑาะว์ เป่าสังข์<br>
  ต่อพระเจ้าอุคคเสน พระราชามีหมู่นารีแวดล้อม<br>
  เสด็จไปท่ามกลางหมู่นารีงดงามยิ่งนัก<br>
  (พระศาสดาเมื่อจะทรงประกาศเรื่องนั้น จึงตรัสว่า)<br>
  [๒๖๔] พระราชาผู้ผดุงแคว้นกาสีให้เจริญ<br>
  ได้ทอดพระเนตรภูมิภาคที่วิจิตรด้วยทรายทอง<br>
  และปราสาททอง ซึ่งปูด้วยแผ่นกระดานแก้วไพฑูรย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑๖ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๐. จัมเปยยชาดก (๕๐๖)<br>
  [๒๖๕] พระราชาพระองค์นั้นเสด็จเข้าไปยังนิเวศน์ของพญานาคจัมเปยยะ<br>
  ซึ่งประดับตบแต่งไว้แล้ว อันมีรัศมีโอภาสเปล่งปลั่ง<br>
  ดุจดังแสงอาทิตย์แรกอุทัย และประดุจดังสายฟ้าในกลุ่มเมฆ<br>
  [๒๖๖] พระเจ้ากาสีพระองค์นั้น<br>
  เสด็จทอดพระเนตรจนทั่วพระนิเวศน์ของพญานาคจัมเปยยะ<br>
  ที่ดารดาษด้วยพฤกษชาตินานาพันธุ์<br>
  ซึ่งอบอวลด้วยกลิ่นหอมนานาประการ<br>
  [๒๖๗] เมื่อพระเจ้ากาสีเสด็จไปยังนิเวศน์ของพญานาคจัมเปยยะ<br>
  เหล่าทิพย์ดนตรีก็บรรเลง ทั้งเหล่านางนาคกัญญาก็ฟ้อนรำ<br>
  [๒๖๘] พระเจ้ากาสีเสด็จขึ้นสู่นาคนิเวศน์<br>
  ซึ่งมีหมู่นางนาคกัญญาตามเสด็จ<br>
  ทรงพอพระทัย ประทับนั่งบนภัทรบิฐทองคำ<br>
  มีพนักอิงฉาบไล้ด้วยจุรณแก่นจันทน์หอมซึ่งเป็นทิพย์<br>
  [๒๖๙] พระองค์เสวยและทรงรื่นรมย์อยู่ในนาคพิภพนั้นแล้ว<br>
  ได้ตรัสกับพญานาคจัมเปยยะว่า ท่านมีวิมานอันประเสริฐเหล่านี้<br>
  ซึ่งรัศมีเปล่งปลั่งดังรัศมีดวงอาทิตย์ วิมานเช่นนี้ในมนุษยโลกไม่มี<br>
  นาคราช เพื่อประสงค์อะไรอีก ท่านจึงยังบำเพ็ญตบะอยู่<br>
  [๒๗๐] นางนาคกัญญาเหล่านั้นสวมสังวาลทองคำ<br>
  ใส่เสื้อผ้าสวยงาม มีองคุลีกลมกลึง มีฝ่ามือฝ่าเท้าแดง<br>
  ผิวพรรณไม่ทรามเลย คอยประคองให้ท่านดื่มน้ำทิพย์<br>
  ความงามเช่นนี้ในมนุษยโลกไม่มี<br>
  นาคราช เพื่อประสงค์อะไร ท่านจึงยังบำเพ็ญตบะอยู่<br>
  [๒๗๑] อนึ่ง ในพิภพของท่าน แม่น้ำเหล่านี้<br>
  ดาษดื่นด้วยฝูงปลามีเกล็ดหนานานาชนิด<br>
  มีนกเงือกเปล่งสำเนียงเสียงร้องอยู่ระงมไพร มีท่าน้ำที่สวยงาม<br>
  นทีทิพย์เช่นนี้ในมนุษยโลกไม่มี<br>
  นาคราช เพื่อประสงค์อะไรอีก ท่านจึงยังบำเพ็ญตบะอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑๗ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๐. จัมเปยยชาดก (๕๐๖)<br>
  [๒๗๒] ฝูงนกกระเรียน นกยูง หงส์ และนกดุเหว่าทิพย์<br>
  ต่างพากันเปล่งสำเนียงประสานเสียงอย่างไพเราะ โผผินไปมา<br>
  ปักษีทิพย์เช่นนี้ในมนุษยโลกไม่มี<br>
  นาคราช เพื่อประสงค์อะไร ท่านจึงยังบำเพ็ญตบะอยู่<br>
  [๒๗๓] ต้นมะม่วง ต้นสาละ ต้นหมากเม่า ต้นหว้า<br>
  ต้นราชพฤกษ์ และต้นแคฝอย ผลิดอกออกผลบานสะพรั่ง<br>
  รุกขชาติอันเป็นทิพย์เช่นนี้ในมนุษยโลกไม่มี<br>
  นาคราช เพื่อประสงค์อะไร ท่านจึงยังบำเพ็ญตบะอยู่<br>
  [๒๗๔] อนึ่ง รอบ ๆ สระโบกขรณีของท่าน<br>
  ทิพยสุคนธ์เหล่านี้หอมฟุ้งตลบอบอวล ไม่ขาดสาย<br>
  ทิพยสุคนธ์เช่นนี้ในมนุษยโลกไม่มี<br>
  นาคราช เพื่อประสงค์อะไร ท่านจึงยังบำเพ็ญตบะอยู่<br>
  (นาคราชกราบทูลว่า)<br>
  [๒๗๕] ขอเดชะพระองค์ผู้จอมชน ข้าพระพุทธเจ้าบำเพ็ญตบะ<br>
  เพราะเหตุแห่งบุตร เพราะเหตุแห่งทรัพย์สมบัติ<br>
  หรือแม้เพราะเหตุแห่งอายุก็หาไม่<br>
  แต่เพราะข้าพระพุทธเจ้าปรารถนากำเนิดแห่งมนุษย์<br>
  เพราะเหตุนั้น จึงบากบั่นบำเพ็ญตบะอยู่<br>
  (พระราชาทรงชมเชยพระโพธิสัตว์ว่า)<br>
  [๒๗๖] ท่านมีดวงเนตรแดง มีรัศมีเปล่งปลั่ง<br>
  ประดับตบแต่งอย่างสวยงาม<br>
  ตัดผมโกนหนวดเรียบร้อย ชโลมลูบไล้ด้วยจุรณแก่นจันทน์แดง<br>
  เปล่งรัศมีไปทั่วทิศ ดุจราชาแห่งคนธรรพ์<br>
  [๒๗๗] ท่านถึงพร้อมด้วยเทพฤทธิ์ มีอานุภาพยิ่งใหญ่<br>
  เพียบพร้อมด้วยกามทั้งสิ้น<br>
  นาคราช เราขอถามเนื้อความนั้นกับท่าน<br>
  มนุษยโลกมีอะไรประเสริฐกว่านาคพิภพนี้หรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑๘ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๐. จัมเปยยชาดก (๕๐๖)<br>
  เพียบพร้อมด้วยกามทั้งสิ้น<br>
  นาคราช เราขอถามเนื้อความนั้นกับท่าน<br>
  มนุษยโลกมีอะไรประเสริฐกว่านาคพิภพนี้หรือ<br>
  (นาคราชกราบทูลว่า)<br>
  [๒๗๘] ขอเดชะพระองค์ผู้จอมชน นอกจากมนุษยโลกแล้ว<br>
  ความบริสุทธิ์หรือความสำรวมย่อมไม่มี<br>
  ข้าพระพุทธเจ้าได้กำเนิดมนุษย์แล้ว<br>
  จะทำที่สุดแห่งการเกิดและการตาย<br>
  (พระราชาตรัสว่า)<br>
  [๒๗๙] ชนเหล่าใดมีปัญญา เป็นพหูสูต<br>
  คิดเหตุการณ์ได้เป็นอันมาก ชนเหล่านั้นควรคบโดยแท้<br>
  ข้าพเจ้าเห็นนางนาคกัญญาและตัวท่านแล้ว<br>
  จะทำบุญให้มาก นะนาคราช<br>
  (นาคราชกราบทูลว่า)<br>
  [๒๘๐] ชนเหล่าใดมีปัญญา เป็นพหูสูต<br>
  คิดเหตุการณ์ได้เป็นอันมาก ชนเหล่านั้นควรคบโดยแท้<br>
  ขอเดชะพระมหาราช พระองค์เห็นนางนาคกัญญา<br>
  และข้าพระพุทธเจ้าแล้ว<br>
  โปรดทรงทำบุญให้มากเถิด<br>
  (พระโพธิสัตว์เมื่อจะแสดงทรัพย์จึงกราบทูลว่า)<br>
  [๒๘๑] ก็เงินทองของข้าพระพุทธเจ้านี้มีอยู่เพียงพอ<br>
  กองทองคำสูงประมาณชั่วลำตาล<br>
  พระองค์โปรดให้ขนไปจากที่นี่แล้วจงให้สร้างพระตำหนักทองคำ<br>
  และสร้างกำแพงเงินเถิด<br>
  [๒๘๒] อนึ่ง แก้วมุกดาประมาณ ๕,๐๐๐ เล่มเกวียน<br>
  ที่ปนกับแก้วไพฑูรย์<br>
  พระองค์โปรดให้ขนไปจากที่นี่แล้วจงลาดลงบนภาคพื้นภายในบุรี<br>
  เมื่อเป็นเช่นนี้ ภาคพื้นจักไม่เป็นโคลนตม<br>
  และจะไม่มีฝุ่นละออง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑๙ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๑. มหาปโลภนชาดก (๕๐๗)<br>
  [๒๘๓] ขอเดชะพระมหาราชผู้ประเสริฐ ทรงมีพระปรีชาอันล้ำเลิศ<br>
  ขอพระองค์โปรดเสวยราชสมบัติ<br>
  ครอบครองกรุงพาราณสีซึ่งมั่งคั่งสมบูรณ์<br>
  สง่างามล้ำเลิศดุจทิพยวิมานเห็นปานนี้เถิด<br>
  จัมเปยยชาดกที่ ๑๐ จบ</p>
<p> ๑๑. มหาปโลภนชาดก (๕๐๗)<br>
  ว่าด้วยการประเล้าประโลมให้หลง<br>
  (พระศาสดาทรงนำอดีตนิทานมาตรัสว่า)<br>
  [๒๘๔] เทพบุตรผู้มีฤทธิ์มาก จุติจากพรหมโลก<br>
  บังเกิดเป็นพระโอรสของพระราชาผู้ดำรงอยู่ในราชสมบัติ<br>
  ซึ่งให้สำเร็จความปรารถนาทุกประการ<br>
  [๒๘๕] กามก็ดี ความสำคัญในกามก็ดี ไม่มีในพรหมโลก<br>
  พระกุมารนั้นทรงรังเกียจกามทั้งหลาย<br>
  เพราะสัญญานั้นนั่นเอง<br>
  [๒๘๖] ก็ภายในเมือง ได้มีเรือนสำหรับบำเพ็ญฌาน<br>
  ที่พระราชบิดาโปรดให้สร้างไว้อย่างดีเพื่อพระกุมารนั้น<br>
  พระกุมารทรงหลีกเร้นบำเพ็ญฌานอยู่พระองค์เดียว<br>
  ในที่ลับในเรือนสำหรับบำเพ็ญฌานนั้น<br>
  [๒๘๗] พระราชาพระองค์นั้นทรงอัดอั้นตันพระทัย<br>
  ด้วยความโศกเพราะพระโอรส ได้ทรงบ่นเพ้อรำพันว่า<br>
  ก็โอรสองค์เดียวของเรานี้ช่างไม่บริโภคกามเสียเลย<br>
  (พระราชาทรงบ่นเพ้อรำพันว่า)<br>
  [๒๘๘] ผู้ใดพึงเล้าโลมโอรสของเราโดยที่เขาพึงปรารถนากามได้บ้าง<br>
  อุบายในข้อนี้นั้นเป็นอย่างไรหนอ<br>
  หรือใครรู้เหตุที่จะทำให้โอรสของเรานั้นเกี่ยวข้องกามได้บ้าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒๐ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๑. มหาปโลภนชาดก (๕๐๗)<br>
  (พระศาสดาตรัสเล่าเรื่องว่า)<br>
  [๒๘๙] ภายในเมืองนั้นเอง ได้มีกุมารีแรกรุ่นนางหนึ่ง<br>
  มีผิวพรรณรูปร่างงดงาม เป็นหญิงฉลาดการฟ้อนรำขับร้อง<br>
  และได้รับการฝึกฝนเป็นอย่างดีในการบรรเลงดนตรี<br>
  [๒๙๐] นางได้เข้าไปภายในพระราชฐาน<br>
  ได้กราบทูลพระราชาดังนี้ว่า<br>
  ถ้าหม่อมฉันจักได้พระกุมารเป็นภัสดา<br>
  หม่อมฉันก็พึงประเล้าประโลมพระกุมารนั้น<br>
  [๒๙๑] พระราชาได้ตรัสกับนางผู้กราบทูลอย่างนั้นดังนี้ว่า<br>
  เธอประเล้าประโลมเขาได้ เธอจักได้เขาเป็นภัสดา<br>
  (พระศาสดาทรงประกาศความข้อนั้นว่า)<br>
  [๒๙๒] ก็นางครั้นไปถึงภายในพระราชฐาน<br>
  ได้บรรเลงดนตรียั่วยวนความใคร่นานับประการ<br>
  ขับกล่อมคาถาอันไพเราะจับใจ น่ารักใคร่<br>
  [๒๙๓] ก็เพราะทรงสดับเสียงขับกล่อมแห่งนารีนั้นขับกล่อมอยู่<br>
  กามฉันทะได้เกิดขึ้นแก่พระกุมารนั้น<br>
  พระองค์จึงทรงสอบถามชนผู้อยู่รอบ ๆ ข้างว่า<br>
  [๒๙๔] นั่นเสียงใครกัน ใครกันนั่นขับร้องสำเนียงเสียงสูง ๆ ต่ำ ๆ<br>
  ได้อย่างไพเราะ จับใจ น่ารักใคร่นักหนา เสนาะหูเราเหลือเกิน<br>
  (ข้าราชบริพารกราบทูลว่า)<br>
  [๒๙๕] ขอเดชะพระองค์ผู้สมมติเทพ นั่นเป็นเสียงสตรี<br>
  น่าเพลิดเพลินมิใช่น้อย ถ้าพระองค์พึงบริโภคกาม<br>
  กามทั้งหลายจะพึงทำพระองค์ให้พอพระทัยยิ่งขึ้น<br>
  (พระราชกุมารตรัสว่า)<br>
  [๒๙๖] เชิญนางมาทางนี้ ทำไมขับร้องอยู่ห่างไกลนัก<br>
  จงขับร้องอยู่ใกล้ ๆ ตำหนักของเรา และใกล้ ๆ เรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒๑ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๑. มหาปโลภนชาดก (๕๐๗)<br>
  (พระศาสดาตรัสต่อไปว่า)<br>
  [๒๙๗] นางขับร้องอยู่ภายนอกฝาห้องพระบรรทม<br>
  แล้วได้เลื่อนเข้าไปในเรือนสำหรับบำเพ็ญฌานโดยลำดับ<br>
  เพื่อจะผูกมัดพระกุมารเหมือนการจับช้างป่า<br>
  [๒๙๘] เพราะทรงรู้รสแห่งกาม ความริษยาได้เกิดแก่พระกุมารว่า<br>
  เราเท่านั้นพึงบริโภคกาม อย่าพึงมีชายอื่นอยู่เลย<br>
  [๒๙๙] ต่อแต่นั้น ทรงจับพระแสงดาบ เสด็จเข้าไปหาชายทั้งหลาย<br>
  เพื่อจะทรงฆ่าทิ้งเสีย ด้วยพระดำริว่า<br>
  เราคนเดียวเท่านั้นจักบริโภคกาม อย่าพึงมีชายอื่นอยู่เลย<br>
  [๓๐๐] แต่นั้น ชาวชนบททั้งปวงได้มาพร้อมกันคร่ำครวญร้องทุกข์ว่า<br>
  ขอเดชะมหาราช พระราชโอรสพระองค์นี้<br>
  ทรงเบียดเบียนชนผู้ไม่ประทุษร้าย พระเจ้าข้า<br>
  [๓๐๑] ก็ขัตติยราชาทรงเนรเทศพระราชโอรสพระองค์นั้น<br>
  จากรัฐสีมาของพระองค์ด้วยพระบรมราชโองการว่า<br>
  แว่นแคว้นพ่อมีอยู่ประมาณเพียงใด<br>
  เจ้าไม่ควรอยู่ในเขตมีประมาณเพียงนั้น<br>
  [๓๐๒] ครั้งนั้น พระราชโอรสนั้นทรงพาพระชายา<br>
  เสด็จไปถึงฝั่งสมุทรแห่งหนึ่ง<br>
  ทรงสร้างบรรณศาลาแล้วเสด็จเข้าป่าเพื่อทรงแสวงหาผลาผล<br>
  [๓๐๓] ครั้งนั้น ฤๅษีตนหนึ่งได้เหาะมาเหนือสมุทรถึงบรรณศาลานั้น<br>
  ท่านได้เข้าไปยังบรรณศาลาของพระกุมารนั้น<br>
  ในเวลาที่นางกุมาริกาจัดแจงพระกระยาหาร<br>
  [๓๐๔] ส่วนพระชายาได้ประเล้าประโลมฤๅษีนั้น<br>
  ดูเอาเถิด กรรมที่นางทำแสนจะหยาบช้าเพียงไร<br>
  ที่ฤๅษีตนนั้นเคลื่อนจากพรหมจรรย์และเสื่อมจากฤทธิ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒๒ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๑. มหาปโลภนชาดก (๕๐๗)<br>
  [๓๐๕] ฝ่ายพระราชบุตรแสวงหามูลผลาผลในป่าได้เป็นจำนวนมาก<br>
  ทรงหาบมาในเวลาใกล้เที่ยงวัน เสด็จเข้าไปยังพระอาศรม<br>
  [๓๐๖] ก็แลฤๅษีพอเห็นขัตติยกุมาร จึงหลบไปยังฝั่งสมุทร<br>
  ด้วยดำริว่า เราจักเหาะไป แต่ท่านก็จมลงในห้วงน้ำใหญ่<br>
  [๓๐๗] ฝ่ายขัตติยกุมารทอดพระเนตรเห็นฤๅษีจมอยู่ในห่วงน้ำใหญ่<br>
  เพื่อจะทรงช่วยเหลือท่าน จึงได้ตรัสคาถาเหล่านี้ว่า<br>
  [๓๐๘] ตัวท่านเองเดินมาได้บนผิวน้ำไม่แตกแยกด้วยฤทธิ์<br>
  ครั้นถึงความคลุกคลีกับหญิงแล้ว จึงจมลงในห้วงน้ำใหญ่<br>
  [๓๐๙] ธรรมดาหญิงทั้งหลายมีความหมุนเวียนเปลี่ยนอยู่เสมอ<br>
  มีมายามาก ทำพรหมจรรย์ให้กำเริบ<br>
  ย่อมจมลง(ในนรก)<br>
  บุคคลรู้ชัดเนื้อความข้อนั้นแล้ว พึงเว้นให้ห่างไกล<br>
  [๓๑๐] หญิงเหล่านั้นพูดจาอ่อนหวาน ไม่รู้จักพอ<br>
  ให้เต็มได้ยากเหมือนกับแม่น้ำ ย่อมจมลง(ในนรก)<br>
  บุคคลรู้ชัดเนื้อความข้อนั้นแล้ว พึงเว้นให้ห่างไกล<br>
  [๓๑๑] หญิงเหล่านั้นคบหาชายใด<br>
  ด้วยความพอใจหรือด้วยทรัพย์ก็ตาม<br>
  ย่อมตามเผาผลาญชายนั้นทันที<br>
  เหมือนไฟป่าเผาผลาญพื้นที่ของตนเอง<br>
  [๓๑๒] ความเบื่อหน่ายได้มีแก่ฤๅษีเพราะฟังพระดำรัสของขัตติยกุมาร<br>
  ฤๅษีนั้นกลับได้ทางที่ได้บรรลุมาก่อน จึงเหาะกลับไป<br>
  [๓๑๓] ฝ่ายขัตติยกุมารผู้ทรงพระปรีชา<br>
  ทอดพระเนตรเห็นฤๅษีกำลังเหาะไป<br>
  ทรงได้ความสังเวช จึงน้อมพระทัยสู่บรรพชา<br>
  [๓๑๔] ต่อแต่นั้น พระองค์ทรงบรรพชา<br>
  สำรอกกามราคะได้แล้ว ทรงเข้าถึงพรหมโลก ดังนี้<br>
  มหาปโลภนชาดกที่ ๑๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒๓ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๒. ปัญจปัณฑิตชาดก (๕๐๘)<br>
  ๑๒. ปัญจปัณฑิตชาดก (๕๐๘)<br>
  ว่าด้วยบัณฑิต ๕ คน<br>
  (พระราชาทรงรับที่จะทดลองมโหสธบัณฑิต จึงตรัสสั่งว่า)<br>
  [๓๑๕] ท่านบัณฑิตทั้ง ๕ มากันพร้อมแล้ว<br>
  ปัญหาแจ่มแจ้งแก่เรา ขอพวกท่านจงสดับ<br>
  เรื่องที่ควรติเตียนก็ดี เรื่องที่ควรสรรเสริญก็ดี<br>
  ซึ่งเป็นความลับของเรา ควรเปิดเผยแก่ใครดี<br>
  (เสนกบัณฑิตกราบทูลว่า)<br>
  [๓๑๖] ขอเดชะพระภูมิบาล ขอพระองค์ทรงเปิดเผยก่อน<br>
  พระองค์ทรงชุบเลี้ยงข้าพระพุทธเจ้า<br>
  ทรงอดกลั้นต่อภาระอันหนัก โปรดแถลงเนื้อความก่อน<br>
  ขอเดชะพระองค์ผู้จอมชน นักปราชญ์ทั้ง ๕ พิจารณา<br>
  สิ่งที่พอพระทัยและสิ่งที่ถูกพระอัธยาศัยของพระองค์แล้ว<br>
  จะกราบทูลต่อภายหลัง<br>
  (ลำดับนั้น พระราชาตรัสคาถานี้ด้วยความที่พระองค์ทรงตกอยู่ในอำนาจ<br>
  กิเลสว่า)<br>
  [๓๑๗] บุคคลควรเปิดเผยเรื่องที่ควรติเตียนก็ดี<br>
  เรื่องที่ควรสรรเสริญก็ดี ซึ่งเป็นความลับ<br>
  แก่ภรรยาผู้มีศีล ไม่นอกใจสามี<br>
  คล้อยตามอำนาจความพอใจของสามี<br>
  เป็นที่รักที่โปรดปรานของสามี<br>
  (แต่นั้น เสนกบัณฑิตยินดีแล้วเมื่อจะแสดงเหตุที่ตนทำไว้เอง จึงกราบทูลว่า)<br>
  [๓๑๘] บุคคลควรเปิดเผยเรื่องที่ควรติเตียนก็ดี<br>
  เรื่องที่ควรสรรเสริญก็ดี ซึ่งเป็นความลับ<br>
  แก่เพื่อนผู้เป็นที่พึ่งที่พำนัก<br>
  และผู้เป็นทางดำเนินของเพื่อนผู้ตกยากทุรนทุรายได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒๔ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๒. ปัญจปัณฑิตชาดก (๕๐๘)<br>
  (ปุกกุสบัณฑิตถูกพระราชาตรัสถาม จึงกราบทูลว่า)<br>
  [๓๑๙] บุคคลพึงเปิดเผยเรื่องที่ควรติเตียนก็ดี<br>
  เรื่องที่ควรสรรเสริญก็ดี ซึ่งเป็นความลับ<br>
  แก่พี่ชายคนโต คนกลาง หรือแก่น้องชาย<br>
  ผู้มีศีลตั้งมั่น มีตนมั่นคง<br>
  (กามินทบัณฑิตถูกพระราชาตรัสถาม จึงกราบทูลว่า)<br>
  [๓๒๐] บุคคลพึงเปิดเผยเรื่องที่ควรติเตียนก็ดี<br>
  เรื่องที่ควรสรรเสริญก็ดี ซึ่งเป็นความลับ<br>
  แก่บุตรผู้ปรนนิบัติรับใช้บิดา<br>
  ผู้เป็นอนุชาตบุตรคล้อยตามบิดา มีปัญญาไม่ต่ำทราม<br>
  (เทวินทบัณฑิตถูกพระราชาตรัสถาม จึงกราบทูลว่า)<br>
  [๓๒๑] ขอเดชะพระองค์ผู้จอมชน ประเสริฐกว่ามนุษย์ทั้งหลาย<br>
  บุคคลพึงเปิดเผยเรื่องที่ควรติเตียนก็ดี<br>
  เรื่องที่ควรสรรเสริญก็ดี ซึ่งเป็นความลับ<br>
  แก่มารดาผู้เลี้ยงดูบุตรด้วยความรักความพอใจ<br>
  (มโหสธบัณฑิตกราบทูลเหตุแห่งความลับว่า)<br>
  [๓๒๒] ธรรมดาความลับปกปิดไว้เท่านั้นเป็นการดี<br>
  การเปิดเผยความลับบัณฑิตไม่สรรเสริญ<br>
  เพราะเมื่อความปรารถนายังไม่สำเร็จ นักปราชญ์พึงอดกลั้นไว้ก่อน<br>
  ความปรารถนาสำเร็จแล้ว พึงพูดได้ตามสบาย<br>
  (ฝ่ายพระนางอุทุมพรเทวีทูลถามถึงเหตุแห่งความโศกของพระราชาว่า)<br>
  [๓๒๓] ขอเดชะพระราชาผู้ประเสริฐ เพราะเหตุไร<br>
  พระองค์ทรงมีพระทัยวิปริตไป ขอเดชะพระองค์ผู้จอมมนุษย์<br>
  หม่อมฉันขอฟังพระดำรัสของพระองค์<br>
  พระองค์ทรงดำริอย่างไรหรือ จึงทรงโทมนัส<br>
  ขอเดชะพระองค์ผู้สมมติเทพ หม่อมฉันไม่มีความผิดเลยหรือเพคะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒๕ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๒. ปัญจปัณฑิตชาดก (๕๐๘)<br>
  (ลำดับนั้น พระราชาตรัสตอบพระนางว่า)<br>
  [๓๒๔] ในเพราะปัญหาว่า มโหสธบัณฑิตจะถูกฆ่า<br>
  มโหสธผู้มีปัญญาเพียงดังแผ่นดิน ถูกพี่สั่งฆ่า<br>
  พี่คิดถึงเรื่องนั้นจึงเสียใจ พระเทวี น้องไม่มีความผิดหรอก<br>
  (พระราชาทรงทำเหมือนไม่ทรงทราบอะไร ตรัสถามมโหสธบัณฑิตว่า)<br>
  [๓๒๕] เจ้าไปตั้งแต่พลบค่ำ เพิ่งจะมาเดี๋ยวนี้<br>
  เพราะได้ฟังเรื่องอะไรหรือ ใจของเจ้าจึงหวาดระแวง<br>
  เชิญเถิด เจ้าผู้มีปัญญาเพียงดังแผ่นดิน ใครได้เรียนอะไรให้เจ้าฟัง<br>
  เราขอฟังคำนั้น เจ้าจงเล่าเรื่องนั้นให้เราฟัง<br>
  (พระโพธิสัตว์มโหสธบัณฑิตทูลเตือนพระราชาว่า)<br>
  [๓๒๖] ในปัญหาว่า มโหสธจะถูกฆ่า<br>
  ขอเดชะพระองค์ผู้จอมชน ก็เพราะพระองค์เสด็จอยู่ในที่ลับ<br>
  ได้ตรัสบอกเรื่องที่พระองค์ทรงปรึกษาแล้วแก่พระเทวีตอนกลางคืน<br>
  ความลับนั้นพระเทวีทรงเปิดเผยแล้ว ข้าพระพุทธเจ้าได้ฟังมา<br>
  (พระโพธิสัตว์มโหสธบัณฑิตกราบทูลความลับของเสนกบัณฑิตก่อนว่า)<br>
  [๓๒๗] ท่านเสนกบัณฑิตได้ทำกรรมชั่ว<br>
  เยี่ยงอสัตบุรุษอันใดไว้ที่ป่าไม้รัง<br>
  เขาอยู่ในที่ลับแล้วได้บอกแก่เพื่อนคนหนึ่ง<br>
  ความลับนั้นท่านเสนกบัณฑิตได้เปิดเผยแล้ว<br>
  ข้าพระพุทธเจ้าได้ฟังมา<br>
  (พระโพธิสัตว์มโหสธบัณฑิตกราบทูลความลับของปุกกุสบัณฑิตว่า)<br>
  [๓๒๘] ขอเดชะพระองค์ผู้จอมชน โรคอันไม่คู่ควรแก่พระราชา<br>
  เกิดขึ้นแล้วแก่ปุกกุสะบุรุษของพระองค์<br>
  เขาอยู่ในที่ลับได้บอกแก่พี่น้องชายคนหนึ่ง<br>
  ความลับนั้นท่านปุกกุสบุรุษได้เปิดเผยแล้ว<br>
  ข้าพระพุทธเจ้าได้ฟังมา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒๖ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๒. ปัญจปัณฑิตชาดก (๕๐๘)<br>
  (พระโพธิสัตว์มโหสธบัณฑิตกราบทูลความลับของกามินทบัณฑิตว่า)<br>
  [๓๒๙] กามินทบัณฑิตผู้นี้มีอาพาธเยี่ยงอสัตบุรุษ ถูกนรเทพเข้าสิง<br>
  เขาอยู่ในที่ลับได้บอกแก่บุตรชาย<br>
  ความลับนั้นกามินทบัณฑิตได้เปิดเผยแล้ว<br>
  ข้าพระพุทธเจ้าได้ฟังมา<br>
  (พระโพธิสัตว์มโหสธบัณฑิตเมื่อจะกราบทูลความลับของเทวินทบัณฑิต จึง<br>
  กล่าวคาถานี้ว่า)<br>
  [๓๓๐] ท้าวสักกเทวราชได้ทรงประทานแก้วมณี ๘ เหลี่ยม<br>
  อันรุ่งเรืองยิ่งนักแด่พระอัยยกาของพระองค์<br>
  บัดนี้ แก้วมณีนั้นตกอยู่ในมือของเทวินทบัณฑิต<br>
  เขาอยู่ในที่ลับได้บอกแก่มารดา<br>
  ความลับนั้นท่านเทวินทบัณฑิตได้เปิดเผยแล้ว<br>
  ข้าพระพุทธเจ้าได้ฟังมา<br>
  (พระโพธิสัตว์กราบทูลพระราชาแล้วแสดงธรรมให้ยิ่ง ๆ ขึ้นไปว่า)<br>
  [๓๓๑] ธรรมดาความลับปกปิดไว้เท่านั้นเป็นการดี<br>
  การเปิดเผยความลับบัณฑิตไม่สรรเสริญ<br>
  เพราะเมื่อความปรารถนายังไม่สำเร็จ<br>
  นักปราชญ์พึงอดกลั้นไว้ก่อน<br>
  ความปรารถนาสำเร็จแล้ว พึงพูดได้ตามสบาย<br>
  [๓๓๒] บัณฑิตไม่พึงเปิดเผยความลับ<br>
  พึงรักษาความลับนั้นไว้เหมือนรักษาขุมทรัพย์<br>
  เพราะว่าความลับบุคคลรู้อยู่ ไม่เปิดเผยได้เป็นการดี<br>
  [๓๓๓] บัณฑิตไม่ควรบอกความลับแก่สตรี ๑ ศัตรู ๑<br>
  คนที่ใช้อามิสล่อ ๑ คนผู้ล้วงความลับ ๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒๗ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๓. หัตถิปาลชาดก (๕๐๙)<br>
  [๓๓๔] คนผู้รู้ความลับที่ผู้อื่นไม่รู้<br>
  เพราะกลัวความลับที่ปรึกษาหารือกันไว้จะแตก<br>
  ย่อมอดกลั้นไว้ดุจบุคคลผู้เป็นทาสเขา<br>
  [๓๓๕] คนมีประมาณเท่าใดล่วงรู้ความลับที่เขาปรึกษากัน<br>
  คนมีประมาณเท่านั้นเป็นบุคคลที่น่าหวาดกลัวของเขา<br>
  เพราะฉะนั้น บุคคลไม่ควรเปิดเผยความลับ<br>
  [๓๓๖] ในเวลากลางวันควรพูดความลับในที่สงัด<br>
  เวลากลางคืนไม่ควรพูดดังเกินไป<br>
  เพราะเหตุว่าคนแอบฟังได้ยินความลับที่ปรึกษากันเข้า<br>
  ความลับนั้นจะถึงการแพร่งพรายโดยเร็วพลัน<br>
  ปัญจปัณฑิตชาดกที่ ๑๒ จบ</p>
<p> ๑๓. หัตถิปาลชาดก (๕๐๙)<br>
  ว่าด้วยหัตถิปาลกุมาร<br>
  (หัตถิปาลกุมารเห็นฤๅษีเหล่านั้นแล้วดีใจเลื่อมใส ได้กล่าว ๓ คาถาว่า)<br>
  [๓๓๗] นานแล้วหนอ ข้าพเจ้าเพิ่งจะได้พบเห็นพราหมณ์<br>
  ผู้มีเพศดังเทพ มีชฎาใหญ่ ทรงไว้ซึ่งหาบคอน<br>
  มีขี้ฟันเขรอะ มีศีรษะหมักหมมด้วยธุลี<br>
  [๓๓๘] นานแล้วหนอ ข้าพเจ้าเพิ่งจะได้พบเห็น<br>
  ฤๅษีผู้ยินดีในธรรมคุณ<br>
  นุ่งผ้าย้อมด้วยน้ำฝาด มีผ้าคากรองปิดร่างกาย<br>
  [๓๓๙] ขอพระคุณเจ้าผู้เจริญจงรับอาสนะ น้ำ<br>
  และผ้าเช็ดเท้าของข้าพเจ้าเถิด<br>
  ข้าพเจ้าขอถวายของมีค่าต้อนรับพระคุณเจ้าผู้เจริญ<br>
  ขอพระคุณเจ้าผู้เจริญจงใช้สอยของมีค่าของข้าพเจ้าด้วยเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒๘ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๓. หัตถิปาลชาดก (๕๐๙)<br>
  (ต่อมาพระราชบิดาเมื่อทรงพร่ำสอนพระกุมารตามอัธยาศัย จึงตรัสคาถาว่า)<br>
  [๓๔๐] หัตถิบาลลูกรัก เจ้าจงเล่าเรียนวิทยาแสวงหาทรัพย์<br>
  ปลูกฝังบุตรธิดาให้ดำรงอยู่ในเหย้าเรือน<br>
  แล้วจงเสวยคันธารมณ์ รสารมณ์ และวัตถุกาม๑ทั้งปวงเถิด<br>
  เป็นนักบวชได้ในเวลาแก่ เป็นการดี<br>
  พระอริยะสรรเสริญผู้บวชนั้นว่าเป็นมุนี<br>
  (หัตถิปาลกุมารได้กล่าวคาถาว่า)<br>
  [๓๔๑] เวทวิทยาเป็นของไม่จริง<br>
  ลาภคือทรัพย์มีสภาพเป็นอันเดียวก็หาไม่<br>
  ชนทั้งหลายห้ามความชราได้เพราะลาภคือบุตรก็หาไม่<br>
  สัตบุรุษกล่าวยกย่องการปล่อยวางคันธารมณ์และรสารมณ์<br>
  ผลสำเร็จย่อมมีได้ เพราะการกระทำของตน<br>
  (พระราชาทรงสดับดังนั้นแล้วจึงตรัสคาถาว่า)<br>
  [๓๔๒] คำของเจ้านั้นเป็นคำสัตย์อย่างแท้จริง<br>
  ผลสำเร็จย่อมมีได้เพราะการกระทำของตน<br>
  แต่มารดาบิดาของเจ้าเหล่านี้แก่เฒ่าแล้ว<br>
  พึงเห็นเจ้ามีอายุ ๑๐๐ ปี ไม่มีโรค<br>
  (หัตถิปาลกุมารสดับดังนั้นแล้วจึงได้กล่าว ๒ คาถาว่า)<br>
  [๓๔๓] ขอเดชะพระมหาราช ผู้แกล้วกล้าประเสริฐกว่านรชน<br>
  ความเป็นเพื่อนกับความตาย<br>
  ความเป็นมิตรไมตรีกับความแก่ พึงมีแก่ผู้ใด<br>
  และแม้ผู้ใดพึงรู้ในกาลบางคราวว่า เราจักไม่ตาย<br>
  มารดาบิดาพึงเห็นผู้นั้นมีอายุ ๑๐๐ ปี ไม่มีโรค<br><br>เชิงอรรถ :<br>
  ๑ คันธารมณ์ อารมณ์ที่เกิดแต่กลิ่น รสารมณ์ อารมณ์ที่เกิดแต่รส วัตถุกาม วัตถุที่น่าใคร่
  น่าปรารถนา<br>
  น่าอยากได้ โดยความได้แก่กามคุณ ๕ คือ รูป เสียง กลิ่น รส และโผฏฐัพพะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒๙ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๓. หัตถิปาลชาดก (๕๐๙)<br>
  [๓๔๔] ถ้าคนยกเรือลงน้ำพายไป นำคนข้ามฟากไปยังฝั่งได้แม้ฉันใด<br>
  พยาธิและชราก็ฉันนั้น ย่อมนำสัตว์ไปสู่อำนาจ<br>
  ของมัจจุราชผู้ทำที่สุดแน่นอน<br>
  (อัสสปาลกุมารเมื่อจะแสดงธรรมแก่พระราชบิดา จึงตรัส ๒ คาถาว่า)<br>
  [๓๔๕] กามทั้งหลายเสมือนเปือกตม เสมือนหล่ม<br>
  เป็นเครื่องนำใจเหล่าสัตว์ไปได้ ข้ามได้ยาก<br>
  เป็นที่ตั้งแห่งพญามัจจุราช<br>
  สัตว์ทั้งหลายผู้จมอยู่ในเปือกตมและหล่มคือกามนั้น<br>
  เป็นผู้มีอัตภาพเลวทรามย่อมข้ามถึงฝั่งคือพระนิพพานหาได้ไม่<br>
  [๓๔๖] เมื่อก่อน อัตภาพนี้ได้กระทำกรรมอันหยาบช้าไว้<br>
  ข้าพระพุทธเจ้าได้รับวิบากกรรมนั้นแล้ว<br>
  ความพ้นจากวิบากกรรมนี้ไม่มีแก่ข้าพระพุทธเจ้าเลย<br>
  ข้าพระพุทธเจ้าจะปิดกั้นปกปักรักษาอัตภาพนั้นไว้<br>
  ขออัตภาพนี้อย่าได้กระทำกรรมหยาบช้าอีกเลย<br>
  (โคปาลกุมารทรงปฏิเสธพระราชบิดาแล้ว จึงตรัสคาถาว่า)<br>
  [๓๔๗] ขอเดชะพระมหาราช นายโคบาลเมื่อไม่เห็นโคที่หายไปในป่า<br>
  ย่อมตามหาฉันใด ขอเดชะพระเจ้าเอสุการีมหาราช<br>
  ประโยชน์ของข้าพระพุทธเจ้าก็หายไปแล้วฉันนั้น<br>
  ไฉนเล่า ข้าพระพุทธเจ้านั้นจะไม่พึงแสวงหา<br>
  (และท่านได้ฟังพระดำรัสขอร้องของพระราชบิดาแล้ว จึงตรัสคาถาอีกว่า)<br>
  [๓๔๘] คนกล่าวผัดเพี้ยนว่า พรุ่งนี้ก็เสื่อม ว่า มะรืนนี้ก็ยิ่งเสื่อม<br>
  ธีรชนคนใดเล่าจะพึงรู้ว่า อนาคตนั้นไม่มี<br>
  แล้วบรรเทาความพอใจที่เกิดขึ้นได้<br>
  (อชปาลกุมารกราบทูลปฏิเสธพระราชบิดาแล้ว จึงตรัส ๒ คาถาว่า)<br>
  [๓๔๙] ข้าพระพุทธเจ้าเห็นหญิงสาวคนหนึ่ง<br>
  ท่องเที่ยวไปเหมือนคนเมา มีดวงตาเหมือนดอกการะเกด<br>
  พญามัจจุราชได้คร่าชีวิตนางในปฐมวัยซึ่งยังมิได้บริโภคโภคะไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓๐ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๓. หัตถิปาลชาดก (๕๐๙)<br>
  [๓๕๐] สามชายหนุ่มมีชาติกำเนิดที่ดี<br>
  มีใบหน้างดงาม ทรวดทรงน่าทัศนา<br>
  มีหนวดประปรายเหมือนเกษรดอกโกสุม<br>
  ยังตกอยู่ในอำนาจของพญามัจจุราช<br>
  ขอเดชะพระองค์ผู้สมมติเทพ<br>
  ข้าพระพุทธเจ้าจักรีบละกามคุณและเคหสถานบวช<br>
  ขอทรงพระกรุณาโปรดอนุญาต<br>
  ให้ข้าพระพุทธเจ้าบวชเถิด พระเจ้าข้า<br>
  (ปุโรหิตเมื่อจะปรึกษากับนางพราหมณี จึงกล่าวคาถาว่า)<br>
  [๓๕๑] ต้นไม้ได้โวหารว่าต้นไม้ เพราะมีกิ่งทั้งหลาย<br>
  แต่ต้นไม้ที่ขาดกิ่ง ชาวโลกเรียกว่าตอไม้<br>
  แม่วาเสฏฐีผู้เจริญ บัดนี้เราขาดบุตร<br>
  ถึงเวลาที่จะเที่ยวภิกขาจาร<br>
  (นางพราหมณีเมื่อจะนำตัวอย่างที่เป็นอดีตมา กล่าวอุทานคาถาว่า)<br>
  [๓๕๒] นกกระเรียนทั้งหลายบินไปในอากาศได้ฉันใด<br>
  หงส์ทั้งหลายทำลายข่ายคือใยที่แมลงมุมชักขึงไว้<br>
  ในปลายฤดูฝนบินไปได้ฉันนั้น<br>
  ลูกและผัวของเราก็พากันไปหมด ไฉนเรารู้อยู่จะไม่พึงไปตาม<br>
  (พระอัครมเหสีเมื่อจะให้พระราชาทรงทราบเรื่องกามด้วยอุปมา จึงตรัส ๒<br>
  คาถาว่า)<br>
  [๓๕๓] นกเหล่านี้กินเนื้อแล้วสำรอกแล้วด้วย ย่อมบินหลีกไปได้<br>
  ส่วนนกเหล่าใดกินเนื้อแล้วไม่สำรอก<br>
  นกเหล่านั้นก็ตกอยู่ในเงื้อมมือของหม่อมฉัน<br>
  [๓๕๔] ขอเดชะพระมหาราช พราหมณ์ได้สำรอกกามทั้งหลายทิ้งแล้ว<br>
  พระองค์นั้นกลับจะบริโภคกามนั้นอีก<br>
  คนบริโภคสิ่งที่เขาคายทิ้งแล้วเป็นคนที่บัณฑิตไม่สรรเสริญเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓๑ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๔. อโยฆรชาดก (๕๑๐)<br>
  (พระราชาเกิดความสลดพระทัยเมื่อจะทรงชมเชยพระเทวี จึงตรัสคาถาว่า)<br>
  [๓๕๕] บุรุษผู้มีกำลังฉุดบุรุษผู้มีกำลังทราม<br>
  ที่จมอยู่ในเปือกตมและหล่มเลนขึ้นได้ฉันใด<br>
  แม่ธิดาแห่งปัญจาลนครผู้เจริญ แม้พระนางก็ฉันนั้น<br>
  พยุงพี่ให้ข้ามขึ้นจากเปือกตมคือกามได้ด้วยคาถาสุภาษิต<br>
  (พระศาสดาเมื่อจะประกาศว่าพระราชาทรงผนวชแล้ว จึงตรัสพระคาถาว่า)<br>
  [๓๕๖] พระเจ้าเอสุการีมหาราช ผู้เป็นใหญ่ทั่วทิศ<br>
  ครั้นตรัสพระดำรัสนี้แล้วละแคว้นทรงผนวชแล้ว<br>
  เหมือนพญาช้างตัดเครื่องผูกได้ขาด<br>
  (ชาวเมืองประชุมกันไปกราบทูลพระราชเทวี จึงกล่าวคาถาว่า)<br>
  [๓๕๗] ก็พระราชาผู้กล้าหาญ ประเสริฐกว่านรชน<br>
  ทรงพอพระทัยการบรรพชา ละแคว้นไปแล้ว<br>
  แม้พระนางก็จงทรงเป็นพระราชาของพวกข้าพระพุทธเจ้าเถิด<br>
  พวกข้าพระพุทธเจ้าถวายความคุ้มครองแล้ว<br>
  ขอพระนางทรงครอบครองราชสมบัติโดยธรรมเหมือนพระราชาเถิด<br>
  (พระราชเทวีทรงสดับคำกราบทูลของมหาชนแล้ว จึงตรัสคาถาที่เหลือว่า)<br>
  [๓๕๘] ก็พระราชาผู้กล้าหาญ ประเสริฐกว่านรชน<br>
  ทรงพอพระทัยการบรรพชา ละแคว้นไปแล้ว<br>
  ถึงเราก็จักละกามทั้งหลาย ซึ่งเป็นที่น่ารื่นรมย์ยินดี<br>
  ท่องเที่ยวไปคนเดียวในโลก<br>
  [๓๕๙] ก็พระราชาผู้กล้าหาญ ประเสริฐกว่านรชน<br>
  ทรงพอพระทัยการบรรพชา ละแคว้นไปแล้ว<br>
  ถึงเราก็จักละกามทั้งหลายที่มีอยู่โดยทั่วไป<br>
  ท่องเที่ยวไปคนเดียวในโลก<br>
  [๓๖๐] กาลเวลาย่อมล่วงเลยไป ราตรีย่อมผ่านพ้นไป<br>
  ชั้นแห่งวัยก็ละลำดับไป ถึงเราก็จักละกามทั้งหลาย<br>
  ซึ่งเป็นที่น่ารื่นรมย์ยินดีท่องเที่ยวไปคนเดียวในโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓๒ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๔. อโยฆรชาดก (๕๑๐)<br>
  [๓๖๑] กาลเวลาย่อมล่วงเลยไป ราตรีย่อมผ่านพ้นไป<br>
  ชั้นแห่งวัยก็ละลำดับไป<br>
  ถึงเราก็จักละกามทั้งหลายที่มีอยู่โดยทั่วไป<br>
  ท่องเที่ยวไปคนเดียวในโลก<br>
  [๓๖๒] กาลเวลาย่อมล่วงเลยไป ราตรีย่อมผ่านพ้นไป<br>
  ชั้นแห่งวัยก็ละลำดับไป<br>
  ถึงเราก็จักเป็นผู้เยือกเย็น ล่วงเครื่องข้องทั้งปวง<br>
  ท่องเที่ยวไปคนเดียวในโลก<br>
  หัตถิปาลชาดกที่ ๑๓ จบ</p>
<p> ๑๔. อโยฆรชาดก (๕๑๐)<br>
  ว่าด้วยมหาสัตว์อโยฆรราช<br>
  (พระโพธิสัตว์อโยฆรราชเมื่อจะแสดงธรรมโปรดพระราชบิดา จึงตรัสว่า)<br>
  [๓๖๓] สัตว์ถือปฏิสนธิครั้งแรก อยู่ในครรภ์ตลอดคืนหนึ่ง<br>
  ดำเนินไปไม่หวนกลับเหมือนเมฆหมอกที่ตั้งขึ้นแล้วลอยผ่านไป<br>
  [๓๖๔] นรชนทั้งหลายประกอบพร้อมด้วยกำลังพล<br>
  สู้รบอยู่ในสงคราม จะไม่แก่ไม่ตายก็หาไม่<br>
  เพราะว่ามณฑลแห่งปาณสัตว์นั้นล้วนถูกชาติและชราเบียดเบียน<br>
  เพราะเหตุนั้น ข้าพระพุทธเจ้าจึงมีความคิดว่า<br>
  จะประพฤติธรรม<br>
  [๓๖๕] พระราชาผู้เป็นใหญ่แห่งแคว้น<br>
  ทรงข่มขี่ราชศัตรู ผู้มีเสนาประกอบด้วยองค์ ๔<br>
  มีรูปร่างน่าสะพรึงกลัว เอาชนะไปได้<br>
  แต่ไม่ทรงสามารถชนะเสนาแห่งพญามัจจุราชได้<br>
  เพราะเหตุนั้น ข้าพระพุทธเจ้าจึงมีความคิดว่า<br>
  จะประพฤติธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓๓ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๔. อโยฆรชาดก (๕๑๐)<br>
  [๓๖๖] พระราชาบางพวกแวดล้อมด้วยกองทัพช้าง กองทัพม้า<br>
  กองทัพรถ กองทัพพลเดินเท้า<br>
  ย่อมพ้นจากเงื้อมมือของปัจจามิตรได้<br>
  แต่ไม่อาจจะทรงพ้นจากพญามัจจุราชได้<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๖๗] พระราชาทั้งหลายผู้ทรงกล้าหาญ ทรงหักค่าย<br>
  ทำลายนคร กำจัดมหาชนได้ด้วยกองทัพช้าง กองทัพม้า<br>
  กองทัพรถ กองทัพพลเดินเท้า<br>
  แต่ไม่อาจจะทรงหักราญพญามัจจุราชได้<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๖๘] คชสารทั้งหลายตัวตกมัน มีมันแตกไหลเยิ้ม<br>
  ย่อมย่ำยีบ้านเมือง เข่นฆ่าประชาชนได้<br>
  แต่ไม่อาจจะย่ำยีพญามัจจุราชได้<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๖๙] นายขมังธนูทั้งหลายผู้มีฝีมือฝึกปรือดีแล้ว เป็นผู้กล้าหาญ<br>
  สามารถยิงไปได้ไกล แม่นยำไม่ผิดพลาด<br>
  แต่ไม่อาจจะยิงพญามัจจุราชได้<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๗๐] สระทั้งหลายย่อมเสื่อมสิ้นไป<br>
  พื้นปฐพีพร้อมทั้งภูเขาและราวป่าก็หมดสิ้นไป<br>
  ถึงทุกสิ่งทุกอย่างอยู่ตลอดกาลนานเข้าก็เสื่อมสิ้นไป<br>
  เพราะสังขารทั้งปวงนั้นย่อมแตกสลายไปตามกาลกำหนด<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๗๑] แท้จริง ชีวิตของเหล่าสัตว์ทั้งปวงทั้งหญิงชายในโลกนี้<br>
  มีสภาพหวั่นไหว ปั่นป่วน<br>
  เหมือนแผ่นผ้าของนักเลง เหมือนต้นไม้ที่เกิดใกล้ฝั่ง<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓๔ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๔. อโยฆรชาดก (๕๑๐)<br>
  [๓๗๒] ทั้งคนหนุ่ม ทั้งคนแก่<br>
  ทั้งหญิง ทั้งชาย ทั้งบัณเฑาะก์ (กะเทย)<br>
  ย่อมมีกายแตกทำลายไปเหมือนผลไม้หล่นจากต้น<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๗๓] ดวงจันทร์ซึ่งเป็นราชาแห่งดวงดาวเป็นฉันใด<br>
  วัยนี้หาเป็นฉันนั้นไม่ เพราะส่วนใดล่วงไปแล้ว<br>
  ส่วนนั้นเป็นอันล่วงไปแล้วในบัดนี้<br>
  อนึ่ง คนแก่เฒ่าชราแล้วหามีความยินดีไม่ ความสุขจะมีแต่ที่ไหน<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๗๔] ยักษ์ ปีศาจ หรือแม้เปรตทั้งหลายเหล่านั้นโกรธขึ้นมาแล้ว<br>
  ย่อมเข้าสิงมนุษย์ทั้งหลายได้ แต่ไม่อาจจะเข้าสิงพญามัจจุราชได้<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๗๕] ยักษ์ ปีศาจ หรือแม้เปรตทั้งหลายเหล่านั้นโกรธขึ้นมาแล้ว<br>
  มนุษย์ทั้งหลายย่อมกระทำให้อดโทษได้ด้วยพลีกรรม<br>
  แต่จะทำพญามัจจุราชให้อดโทษด้วยพลีกรรมหาได้ไม่<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๗๖] พระราชาทั้งหลายทรงทราบความผิดอย่างชัดแจ้งแล้ว<br>
  จึงทรงลงอาชญาคนผู้มีความผิด<br>
  ผู้ประทุษร้าย และผู้เบียดเบียนประชาชน<br>
  แต่ไม่ทรงสามารถจะลงอาชญาพญามัจจุราชได้<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๗๗] ชนทั้งหลายผู้กระทำความผิด ผู้ประทุษร้าย<br>
  และผู้เบียดเบียนเหล่านั้น<br>
  ย่อมได้เพื่อจะทูลเกล้าถวายฎีกาขอพระราชทานอภัยโทษ<br>
  แต่จะทำพญามัจจุราชให้อภัยโทษหาได้ไม่<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓๕ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๔. อโยฆรชาดก (๕๑๐)<br>
  [๓๗๘] ความเพ่งเล็งด้วยความหวังดีว่า<br>
  ผู้นี้เป็นกษัตริย์ เป็นพราหมณ์<br>
  ผู้นี้เป็นคนมั่งคั่ง เป็นคนมีพลัง หรือเป็นคนมีเดช<br>
  ไม่ได้มีแก่พญามัจจุราชเลย<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๗๙] สิงโต เสือโคร่ง และแม้เสือเหลืองทั้งหลาย<br>
  ย่อมข่มขี่กัดกินสัตว์ที่ดิ้นรนไปมาได้<br>
  แต่ไม่อาจจะกัดกินพญามัจจุราชได้เลย<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๘๐] นักมายากลทั้งหลายเมื่อแสดงมายากลท่ามกลางสนาม<br>
  ย่อมลวงตาประชาชนให้หลงใหลได้เพียงนั้น<br>
  แต่ไม่อาจจะลวงตาพญามัจจุราชให้หลงใหลได้เลย<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๘๑] อสรพิษทั้งหลายตัวที่มีพิษร้ายกาจ<br>
  โกรธขึ้นมาแล้วย่อมขบกัดมนุษย์ทั้งหลายให้ตายได้<br>
  แต่ไม่อาจจะขบกัดพญามัจจุราชได้เลย<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๘๒] อสรพิษทั้งหลายโกรธขึ้นมาแล้วย่อมขบกัดผู้ใด<br>
  หมอผู้เยียวยายังถอนพิษในร่างกายของผู้นั้นได้<br>
  แต่ถอนพิษอันร้ายกาจของพญามัจจุราชหาได้ไม่<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๘๓] นายแพทย์ธรรมมนตรี ๑ นายแพทย์เวตดรุณ ๑<br>
  นายแพทย์โภชะ ๑ กำจัดพิษพญานาคทั้งหลายได้<br>
  แต่นายแพทย์เหล่านั้น ได้ยินว่า ได้ตายไปแล้วเช่นกันแล<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓๖ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑๔. อโยฆรชาดก (๕๑๐)<br>
  แต่นายแพทย์เหล่านั้น ได้ยินว่า ได้ตายไปแล้วเช่นกันแล<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๘๔] วิทยาธรทั้งหลาย เมื่อร่ายเวทย์ชื่อโฆรมนต์<br>
  ย่อมหายตัวไปได้ด้วยโอสถทั้งหลาย<br>
  แต่จะร่ายเวทย์ไม่ให้พญามัจจุราชเห็นหาได้ไม่<br>
  เพราะเหตุนั้น ข้าพระพุทธเจ้าจึงมีความคิดว่า จะประพฤติธรรม<br>
  [๓๘๕] ธรรมแลย่อมรักษาผู้ประพฤติธรรม<br>
  ธรรมที่บุคคลประพฤติดีแล้ว ย่อมนำความสุขมาให้<br>
  นี้เป็นอานิสงส์ในธรรมที่บุคคลประพฤติดีแล้ว<br>
  ผู้มีปกติประพฤติธรรมย่อมไม่ไปสู่ทุคติ<br>
  [๓๘๖] สภาวะทั้ง ๒ คือ ธรรมและอธรรม<br>
  หามีผลวิบากเสมอกันได้ไม่<br>
  เพราะอธรรมนำสัตว์ไปนรก<br>
  ส่วนธรรมยังสัตว์ให้ถึงสุคติโลกสวรรค์ ดังนี้<br>
  อโยฆรชาดกที่ ๑๔ จบ</p>
<p> รวมชาดกที่มีในนิบาตนี้ คือ<br>
  <br>
   ๑. มาตังคชาดก   ๒. จิตตสัมภูตชาดก<br>
   ๓. สีวิราชชาดก   ๔. สิรีมันตชาดก<br>
   ๕. โรหณมิคชาดก   ๖. จูฬหังสชาดก<br>
   ๗. สัตติคุมพชาดก   ๘. ภัลลาติยชาดก<br>
   ๙. โสมนัสสชาดก  ๑๐. จัมเปยยชาดก<br>
   ๑๑. มหาปโลภนชาดก  ๑๒. ปัญจปัณฑิตชาดก<br>
   ๑๓. หัตถิปาลชาดก  ๑๔. อโยฆรชาดก<br>
  <br>
  วีสตินิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓๗ }</span><br>
</p>
<hr>
<p> ๑๖. ติงสตินิบาต<br>
  ๑. กิงฉันทชาดก (๕๑๑)<br>
  ว่าด้วยดาบสผู้มีความพอใจอะไร<br>
  (เทพธิดาผู้รักษาแม่น้ำกล่าวกับกิงฉันทดาบสว่า)<br>
  [๑] ท่านพราหมณ์ ท่านพอใจ๑อะไร<br>
  ประสงค์อะไร ปรารถนาอะไร<br>
  แสวงหาอะไรอยู่ และเพราะต้องการอะไร<br>
  จึงมาอยู่แต่ผู้เดียวในฤดูร้อน<br>
  (ดาบสได้ฟังดังนั้น จึงกล่าวว่า)<br>
  [๒] หม้อน้ำใบใหญ่มีทรวดทรงงดงามฉันใด<br>
  มะม่วงสุกที่อุดมไปด้วยสี กลิ่น และรสก็อุปไมยได้ฉันนั้น<br>
  [๓] มะม่วงนั้นลอยมาตามกระแสน้ำท่ามกลางสายน้ำใส<br>
  อาตมาเห็นเข้าจึงยื่นมือไปเก็บมัน นำมาเก็บไว้ในโรงบูชาไฟ<br>
  [๔] แต่นั้นอาตมาเองวางมะม่วงไว้บนใบตอง ใช้มีดฝานแล้วฉัน<br>
  มะม่วงนั้นระงับความหิวกระหายของอาตมาแล้ว<br>
  [๕] อาตมานั้นปราศจากความกระวนกระวาย<br>
  ผลมะม่วงหมดไป ก็ได้แต่ข่มความทุกข์<br>
  ยังไม่ประสบผลไม้อย่างอื่นชนิดใดชนิดหนึ่งเลย<br>
  [๖] มะม่วงสุกผลใดมีรสอร่อย มีรสเป็นเลิศ น่าพอใจ<br>
  ลอยมาในห้วงมหรรณพ อาตมาเก็บขึ้นมาจากทะเล<br>
  มะม่วงสุกผลนั้นทำอาตมาให้ซูบผอม<br>
  จักนำความตายมาให้อาตมาแน่นอน<br><br>เชิงอรรถ :<br>
  ๑ พอใจ หมายถึงอัธยาศัย (ขุ.ชา.อ. ๗/๑/๑๔๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓๘ }</span></p><hr><p>
  ๑. กิงฉันทชาดก (๕๑๑)<br>
  [๗] อาตมาเฝ้าประจำอยู่เพราะเหตุใด<br>
  เหตุนั้นทั้งหมด อาตมาได้บอกแก่ท่านแล้ว<br>
  อาตมานั่งเฝ้าอยู่เฉพาะแม่น้ำสายที่น่ารื่นรมย์<br>
  แม่น้ำสายนี้กว้างใหญ่ไพศาล<br>
  ขวักไขว่ไปด้วยปลาโลมาตัวใหญ่ ๆ<br>
  [๘] แม่นางผู้ไม่แอบแฝงตน<br>
  แม่นางนั้นแหละจงบอกแก่อาตมาเถิด<br>
  แม่นางผู้มีเรือนร่างสง่างาม นางเป็นใครกัน<br>
  และมาที่นี่เพราะเหตุอะไร<br>
  [๙] เทพนารีเหล่าใดผู้มีเรือนร่างประดุจแผ่นทองคำที่ขัดสีดีแล้ว<br>
  หรือประดุจนางพยัคฆ์ที่เกิดอยู่ตามซอกเขา<br>
  เป็นปริจาริกาของเทพ มีอยู่ในโลก<br>
  [๑๐] และสตรีรูปงามเหล่าใดมีอยู่ในมนุษยโลก<br>
  บรรดาเทพนารี คนธรรพ์ และหญิงมนุษย์<br>
  สตรีเหล่านั้นไม่มีรูปร่างเช่นกับแม่นาง<br>
  แม่นางผู้มีลำขาอ่อนกลมกลึงประดุจแท่งทอง<br>
  อาตมาถามแล้ว ขอแม่นางจงบอกนาม<br>
  และเผ่าพันธุ์แก่อาตมาด้วยเถิด<br>
  (เทพธิดากล่าวว่า)<br>
  [๑๑] ท่านพราหมณ์ ท่านนั่งเฝ้าอยู่เฉพาะ<br>
  แม่น้ำโกสิกีอันน่ารื่นรมย์สายใด<br>
  ข้าพเจ้าอยู่ที่วิมานมีกระแสน้ำเชี่ยว<br>
  ซึ่งเป็นห้วงน้ำใหญ่สายนั้น<br>
  [๑๒] ลำธารจากภูเขาจำนวนมาก<br>
  ดื่นดาษไปด้วยหมู่ไม้นานาพันธุ์<br>
  ไหลรวมกัน ตรงมาหาข้าพเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓๙ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๑. กิงฉันทชาดก (๕๑๑)<br>
  [๑๓] อนึ่ง ธารน้ำจากแนวป่า ก่อตัวเป็นห้วงวารีสีเขียว<br>
  และธารน้ำอันเป็นที่ปลื้มใจแห่งพวกนาคเป็นจำนวนมาก<br>
  ไหลมาท่วมข้าพเจ้าด้วยห้วงวารี<br>
  [๑๔] สายน้ำเหล่านั้นย่อมพัดพาผลไม้หลายชนิด<br>
  คือ มะม่วง ผลหว้า ขนุนสำปะลอ<br>
  กระทุ่ม ผลตาล และมะเดื่อมาเนือง ๆ<br>
  [๑๕] ผลไม้ชนิดใดชนิดหนึ่งที่ฝั่งแม่น้ำทั้ง ๒ หล่นลงไปในน้ำ<br>
  ผลไม้นั้นย่อมลอยไปตามอำนาจกระแสน้ำโดยไม่ต้องสงสัย<br>
  [๑๖] พระองค์ผู้จอมชนเป็นปราชญ์ มีปัญญามาก<br>
  ขอพระองค์จงสดับคำของข้าพเจ้า พระองค์ทราบอย่างนี้แล้ว<br>
  อย่าทรงพอพระทัยความเกาะเกี่ยว๑<br>
  ทรงปฏิเสธเสียเถิด<br>
  [๑๗] พระราชฤๅษีผู้ผดุงแคว้นให้เจริญ<br>
  ข้าพเจ้าไม่เข้าใจความเป็นบัณฑิตของพระองค์เลย<br>
  ซึ่งพระองค์กำลังทรงพระเจริญวัย<br>
  แต่กลับหวังความตาย<br>
  [๑๘] พระบิดา คนธรรพ์ พร้อมทั้งเทวดา<br>
  ย่อมทราบความที่พระองค์ตกอยู่ในอำนาจแห่งตัณหา<br>
  อนึ่ง ฤๅษีทั้งหลายเหล่าใดในโลก<br>
  ผู้สำรวมตน มีตบะ ผู้เริ่มตั้งความเพียร มียศ<br>
  ฤๅษีแม้เหล่านั้นก็ย่อมทราบโดยไม่ต้องสงสัย<br>
  (ต่อแต่นั้น ดาบสได้กล่าวว่า)<br>
  [๑๙] บาปย่อมไม่เจริญแก่นรชนผู้รู้<br>
  เพราะรู้ธรรมทั้งปวง รู้ความแตกสลาย<br>
  และรู้การจุติแห่งชีวิต ถ้าเขาไม่จงใจจะฆ่าผู้อื่น<br><br>เชิงอรรถ :<br>
  ๑ หมายถึงเกาะเกี่ยวด้วยอำนาจตัณหา (ขุ.ชา.อ. ๗/๑๖/๑๔๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔๐ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๑. กิงฉันทชาดก (๕๑๑)<br>
  [๒๐] แม่นางผู้ที่หมู่ฤๅษีรู้จักกันดี<br>
  เธอเป็นคนที่ผู้ลอยบาปรู้แจ้งชัดว่า<br>
  เป็นผู้เกื้อกูลแก่ชาวโลก แม่นางผู้มีความงาม<br>
  เธอย่อมแสวงหาบาปกรรม<br>
  เพราะเจรจาถ้อยคำที่ไม่ประเสริฐ<br>
  [๒๑] แม่นางผู้มีสะโพกงามผึ่งผาย<br>
  ถ้าอาตมาจักตายที่ริมฝั่งน้ำของเธอ<br>
  ชื่อเสียงอันเลวทรามจักมาถึงเธอโดยไม่ต้องสงสัย<br>
  เมื่ออาตมาล่วงลับไปแล้ว<br>
  [๒๒] เพราะเหตุนั้นแล แม่นางผู้มีเรือนร่างอันสวยงาม<br>
  เธอจงระวังบาปกรรม เมื่ออาตมาตายไปแล้ว<br>
  ขอชนทั้งปวงอย่าได้กล่าวติเตียนเธอในภายหลังเลย<br>
  (เทพธิดาได้สดับดังนั้นแล้ว จึงได้กล่าวว่า)<br>
  [๒๓] เหตุนั้นข้าพเจ้าได้ทราบแล้ว<br>
  ขอพระองค์ทรงอดกลั้นสิ่งที่อดกลั้นได้ยากเถิด<br>
  ข้าพเจ้ายอมถวายตนและผลมะม่วงนั้นแก่พระองค์<br>
  ผู้ทรงละกามคุณที่ละได้ยาก<br>
  ดำรงสันติและธรรม๑ไว้อย่างมั่นคง<br>
  [๒๔] ผู้ใดละสังโยชน์อันเป็นส่วนเบื้องต้นได้<br>
  แต่ยังติดอยู่ในสังโยชน์อันเป็นส่วนเบื้องปลาย<br>
  ประพฤติอธรรมอยู่นั่นเทียว บาปย่อมเจริญแก่ผู้นั้น<br>
  [๒๕] เชิญเสด็จมาเถิด ข้าพเจ้าจะช่วยพระองค์<br>
  ขอพระองค์ทรงขวนขวายน้อยโดยส่วนเดียวเถิด<br>
  ข้าพเจ้าจะนำพระองค์ไปที่สวนมะม่วงอันร่มเย็น<br>
  ขอพระองค์ปราศจากความขวนขวายอยู่เถิด<br><br>เชิงอรรถ :<br>
  ๑ สันติ หมายถึงศีลกล่าวคือความสงบจากความทุศีล ธรรม หมายถึงสุจริตธรรม (ขุ.ชา.อ.
  ๗/๒๓/๑๕๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔๑ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๒. กุมภชาดก (๕๑๒)<br>
  [๒๖] ขอเดชะพระองค์ผู้ทรงข่มอริราชศัตรู<br>
  สวนมะม่วงนั้นเซ็งแซ่ไปด้วยหมู่นกที่มัวเมาด้วยรสดอกไม้<br>
  ทิพยสกุณปักษี คือ นกกระเรียน นกยูง นกเขา<br>
  และนกสาลิกาก็มีอยู่ในสวนมะม่วงนี้<br>
  และในสวนนี้ยังมีฝูงหงส์ส่งเสียงร้องระงม<br>
  นกดุเหว่าเร่าร้องกึกก้องปลุกเหล่าสัตว์ให้ตื่นอยู่<br>
  [๒๗] ณ สวนมะม่วงนี้ ต้นมะม่วงทั้งหลายมีปลายกิ่งโน้มลง<br>
  ด้วยพวงผลดกดื่นเช่นรวงข้าวสาลี มีทั้งต้นคำ ต้นสน<br>
  ต้นกระทุ่ม และผลตาลสุกห้อยย้อยอยู่เรียงราย<br>
  (ดาบสเห็นเปรตเสวยทิพยสมบัติในเวลาดวงอาทิตย์ตก จึงได้กล่าวว่า)<br>
  [๒๘] เธอผู้ประดับมาลา โพกภูษา<br>
  ประดับอาภรณ์ สวมใส่กำไลมือกำไลแขน<br>
  มีร่างกายฟุ้งไปด้วยจุรณแก่นจันทน์<br>
  ถูกบำเรอตลอดคืน ส่วนกลางวันเสวยเวทนา<br>
  [๒๙] เธอมีหญิง ๑๖,๐๐๐ นางเป็นนางบำเรอ<br>
  มีอานุภาพมากอย่างนี้ ยังไม่เคยมี<br>
  น่าขนพองสยองเกล้า<br>
  [๓๐] ในภพก่อนเธอได้ทำบาปกรรมอะไรที่นำทุกข์มาให้ตน<br>
  เธอทำกรรมอะไรไว้ในมนุษย์ทั้งหลาย จึงต้องมากัดกินเนื้อหลังของตน<br>
  (เปรตจำดาบสนั้นได้ จึงกล่าวว่า)<br>
  [๓๑] ข้าพระองค์ได้เล่าเรียนพระเวท หมกมุ่นอยู่ในกามทั้งหลาย<br>
  ได้ประพฤติสิ่งไม่เป็นประโยชน์แก่ชนเหล่าอื่นตลอดกาลนาน<br>
  [๓๒] ผู้หากินบนหลังคนอื่นต้องควักเนื้อหลังของตนกิน<br>
  เหมือนข้าพระองค์วันนี้ต้องกัดกินเนื้อหลังของตนเอง<br>
  กิงฉันทชาดกที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔๒ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๒. กุมภชาดก (๕๑๒)<br>
  ๒. กุมภชาดก (๕๑๒)<br>
  ว่าด้วยหม้อพิเศษ<br>
  (สรรพมิตตราชาทรงสนทนากับท้าวสักกะว่า)<br>
  [๓๓] ท่านเป็นใคร มาจากสวรรค์ชั้นไตรทศหรือ<br>
  ปรากฏอยู่ในนภากาศเหมือนดวงจันทร์ส่องสว่างในยามรัตติกาล<br>
  รัศมีทั้งหลายแผ่ซ่านออกจากกายท่านดุจสายฟ้าที่แลบอยู่ในอากาศ<br>
  [๓๔] ท่านนั้นบันดาลเมฆที่ขาดลมให้ไปในอากาศได้<br>
  ทั้งเดินทั้งยืนในอากาศได้ ท่านได้บำเพ็ญฤทธิ์ของเทพ<br>
  ผู้ไม่ต้องเดินทางไกลด้วยเท้า ทำให้เป็นที่พึ่งท่านได้หรือ<br>
  [๓๕] ท่านอาศัยอากาศก้าวเดินมาหยุดอยู่<br>
  กล่าวเนื้อความนั้นว่า ท่านจงซื้อหม้อ<br>
  พราหมณ์ ท่านเป็นใครหรือ หม้อของท่านนี้มีประโยชน์อะไร<br>
  ขอท่านจงบอกเนื้อความนั้นแก่ข้าพเจ้า<br>
  (ท้าวสักกะแสดงโทษของสุราว่า)<br>
  [๓๖] หม้อนี้มิใช่หม้อเนยใส มิใช่หม้อน้ำมัน<br>
  มิใช่หม้อน้ำอ้อย และมิใช่หม้อน้ำผึ้ง โทษของหม้อนี้มีมิใช่น้อย<br>
  พระองค์จงสดับโทษอย่างมากมายที่มีอยู่ในหม้อนี้<br>
  [๓๗] บุคคลดื่มสุราชนิดใดแล้วเดินโซเซพึงตกเหว ตกบ่อ<br>
  ตกถ้ำ ตกหลุมน้ำครำ และหลุมโสโครก<br>
  พึงบริโภคของที่ไม่ควรบริโภคได้มากมาย<br>
  ขอพระองค์ทรงซื้อหม้อนี้ซึ่งเต็มด้วยน้ำสุราชนิดนั้น<br>
  [๓๘] บุคคลดื่มสุราชนิดใดแล้วไม่เป็นอิสระในจิต<br>
  เที่ยวเปะปะไปเหมือนโคกินกากสุรา<br>
  เป็นเหมือนคนอนาถา ร่วมวงขับร้องฟ้อนรำได้<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔๓ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๒. กุมภชาดก (๕๑๒)<br>
  [๓๙] บุคคลดื่มสุราชนิดใดแล้วเปลือยกายเหมือนชีเปลือย<br>
  เที่ยวไปตามตรอกซอกซอยในหมู่บ้าน<br>
  มีจิตฟั่นเฟือน มักนอนเลยเวลา<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๔๐] บุคคลดื่มสุราชนิดใดลุกขึ้นแล้วตัวสั่น<br>
  โยกศีรษะและแกว่งแขนไปมา เขาฟ้อนรำเหมือนหุ่นยนต์<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๔๑] บุคคลดื่มสุราชนิดใดแล้วนอนหลับจนถูกไฟครอก<br>
  กินของที่พวกสุนัขจิ้งจอกกัดกินเหลือเดนได้<br>
  ย่อมได้รับการจองจำ การถูกฆ่า และความเสื่อมจากโภคะ<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๔๒] บุคคลดื่มสุราชนิดใดแล้วพึงพูดสิ่งที่ไม่ควรพูด<br>
  นั่งพูดพร่ำอยู่ในสภา ปราศจากเสื้อผ้า<br>
  มีกายเลอะเทอะเปรอะเปื้อน จมอยู่ในกองอาเจียน ถึงความพินาศ<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๔๓] บุคคลดื่มสุราชนิดใดแล้วอวดเก่ง มีนัยน์ตาขุ่นขวาง<br>
  สำคัญว่าแผ่นดินทั้งหมดเป็นของเราแต่ผู้เดียว<br>
  พระราชาแม้จะมีมหาสมุทรทั้ง ๔ เป็นขอบเขตก็ไม่เสมอเหมือนเรา<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๔๔] บุคคลดื่มสุราชนิดใดแล้วเป็นคนถือตัวจัด<br>
  ก่อการทะเลาะวิวาท มีนิสัยส่อเสียด มีผิวพรรณทราม<br>
  มักเปลือยกาย หลบซ่อนอยู่เสมอ อยู่แบบโจร แบบนักเลง<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๔๕] ตระกูลทั้งหลายที่มั่งคั่งสมบูรณ์<br>
  มีทรัพย์ตั้งหลายพันพึงมีอยู่ในโลก<br>
  สุราชนิดนี้ทำให้ขาดจากความเป็นทายาทได้<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔๔ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๒. กุมภชาดก (๕๑๒)<br>
  [๔๖] ข้าวเปลือก ทรัพย์สิน เงิน ทอง<br>
  ไร่นา โค กระบือในตระกูลใดย่อมพินาศไป<br>
  และความขาดสูญแห่งตระกูลที่มีทรัพย์เครื่องปลื้มใจ<br>
  ย่อมมีได้เพราะสุราชนิดใด<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๔๗] บุรุษดื่มสุราชนิดใดแล้วเป็นเหมือนคนกักขฬะหยาบคาย<br>
  ด่าพ่อแม่ จับต้องแม้แม่ยายและลูกสะใภ้<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๔๘] นารีดื่มสุราชนิดใดแล้วเป็นเหมือนหญิงกักขฬะหยาบคาย<br>
  ด่าพ่อผัว แม่ผัว และสามี จับต้องทาสและคนใช้ผู้ชาย<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๔๙] บุคคลดื่มสุราชนิดใดแล้ว<br>
  พึงฆ่าสมณะและพราหมณ์ผู้ดำรงอยู่ในธรรม<br>
  เขาพึงไปสู่อบายเพราะกรรมนั้นเป็นเหตุ<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๕๐] ชนทั้งหลายดื่มสุราชนิดใดแล้ว<br>
  ประพฤติชั่วทางกาย วาจา และใจ<br>
  เพราะประพฤติชั่ว พวกเขาย่อมตกนรก<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๕๑] ชนทั้งหลายแม้บริจาคเงินจำนวนมาก<br>
  อ้อนวอนผู้ใดให้กล่าวเท็จไม่ได้ ในกาลก่อน<br>
  ผู้นั้นดื่มสุรานั้นแล้วก็พูดเหลาะแหละเหลวไหลได้<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๕๒] ในการรับใช้ คนดื่มสุราชนิดใดแล้วถูกเขาใช้ไป<br>
  เมื่อเกิดกรณียกิจรีบด่วน เขาแม้ถูกถามก็ไม่รู้เรื่อง<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔๕ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๓. ชยัททิสชาดก (๕๑๓)<br>
  [๕๓] คนเมาทั้งหลายเพราะความเมามาย<br>
  แม้มีความละอายใจก็ทำความไม่ละอายให้ปรากฏได้<br>
  แม้เป็นคนดีมีปัญญาก็พูดมาก<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๕๔] บุคคลดื่มสุราชนิดใดแล้วมักนอนสุมหัวกัน<br>
  อดข้าวปลาอาหาร นอนเป็นทุกข์อยู่บนพื้นดิน<br>
  ย่อมประสบกับความมีผิวพรรณทรามและการถูกติฉินนินทา<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๕๕] บุคคลดื่มสุราชนิดใดแล้วนอนคอตก<br>
  เหมือนโคที่ถูกเกราะซึ่งผูกไว้ที่คอตีกระทบ<br>
  ฤทธิ์สุราคล้ายกับทำคนให้มีความอดทนด้วยดีก็หาไม่<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๕๖] มนุษย์ทั้งหลายย่อมเว้นสุราชนิดใดซึ่งเปรียบได้กับงูมีพิษร้าย<br>
  ใครเล่าควรจะดื่มสุราชนิดนั้นซึ่งเป็นเช่นกับยาพิษในโลก<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๕๗] พวกโอรสของท้าวอันธกเวณฑะเสวยสุราชนิดใดแล้ว<br>
  พาหญิงไปบำเรอใกล้ฝั่งสมุทร<br>
  ได้ใช้สากประหัตประหารกันและกัน<br>
  ขอพระองค์ทรงซื้อหม้อนี้ซึ่งเต็มด้วยสุราชนิดนั้น<br>
  [๕๘] บุรพเทพ (คืออสูรทั้งหลาย) ดื่มสุราชนิดใดแล้วเมามาย<br>
  จุติจากสวรรค์ชั้นไตรทศ ยังสำคัญตนว่าเที่ยง<br>
  เป็นไปกับด้วยอสูรมายา พระมหาราช บุคคลเมื่อทราบ<br>
  น้ำเมานี้ว่าไม่มีประโยชน์ จะพึงดื่มน้ำชนิดนั้นไปทำไม<br>
  [๕๙] พระมหาราช ในหม้อนี้ไม่มีนมส้มหรือน้ำผึ้งอยู่เลย<br>
  พระองค์ทรงทราบอย่างนี้แล้ว ขอทรงซื้อเถิด<br>
  พระเจ้าสรรพมิตร สิ่งของทั้งหลายซึ่งมีอยู่ในหม้อนี้<br>
  ข้าพระองค์ได้กราบทูลพระองค์ตามความเป็นจริงอย่างนั้นแล้วแหละ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔๖ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๓. ชยัททิสชาดก (๕๑๓)<br>
  (พระราชาทรงสดับดังนั้นแล้วเห็นโทษของสุรา จึงทรงชมเชยท้าวสักกะว่า)<br>
  [๖๐] ถึงบิดามารดาของข้าพเจ้าไม่เหมือนท่าน<br>
  ผู้ช่วยเหลือเกื้อกูลหวังประโยชน์สูงสุด<br>
  วันนี้ข้าพเจ้าจะเชื่อฟังคำของท่าน<br>
  [๖๑] ข้าพเจ้าจะให้บ้านส่วย ๕ ตำบล<br>
  สาวใช้ ๑๐๐ คน โค ๗๐๐ ตัว<br>
  และรถเทียมม้าอาชาไนย ๑๐ คันนี้แก่ท่าน<br>
  ท่านเป็นอาจารย์ผู้หวังประโยชน์แก่ข้าพเจ้า<br>
  (ท้าวสักกะเมื่อจะให้พระราชารู้ว่าตนเป็นเทวดา จึงตรัสว่า)<br>
  [๖๒] พระมหาราช ทาสหญิง ๑๐๐ คน บ้านส่วย โคทั้งหลาย<br>
  และรถเทียมม้าอาชาไนยทั้งหลายของพระองค์<br>
  จงเป็นของพระองค์เถิด<br>
  ข้าพระองค์เป็นท้าวสักกะผู้เป็นจอมเทพชั้นไตรทศ<br>
  [๖๓] ขอพระองค์จงเสวยพระกระยาหารที่ปรุงด้วยเนื้อ<br>
  ข้าวปายาสที่ระคนด้วยเนยใส<br>
  และจงเสวยขนมกุมมาสที่ปรุงด้วยน้ำผึ้งเถิด<br>
  พระองค์ผู้จอมชน ขอพระองค์จงทรงยินดีในธรรม<br>
  อันใคร ๆ ไม่ติเตียนแล้ว เข้าถึงแดนสวรรค์เถิด<br>
  กุมภชาดกที่ ๒ จบ</p>
<p> ๓. ชยัททิสชาดก (๕๑๓)<br>
  ว่าด้วยพระเจ้าปัญจาละพระนามว่าชัยทิศ<br>
  (ยักษ์จับพระหัตถ์ของพระราชาแล้วกราบทูลว่า)<br>
  [๖๔] นานจริงหนอ วันนี้ภักษาเป็นอันมากได้เกิดขึ้นแก่เรา<br>
  ในเวลาอาหารในวัน ๗ ค่ำ ท่านเป็นใคร มาจากไหน<br>
  ขอเชิญท่านบอกเนื้อความนั้นและชาติสกุลตามที่ท่านทราบเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔๗ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๓. ชยัททิสชาดก (๕๑๓)<br>
  (พระราชาทรงเห็นยักษ์แล้ว ตกพระทัย ต่อมาทรงรวบรวมสติได้แล้วจึงตรัสว่า)<br>
  [๖๕] ข้าพเจ้าคือพระเจ้าปัญจาละนามว่าชัยทิศ เข้ามาล่าสัตว์<br>
  บางทีท่านจะได้ยินมาแล้วบ้าง เราเที่ยวไปตามเชิงเขาแนวป่า<br>
  วันนี้ท่านจงกินเนื้อฟานนี้ ปล่อยข้าพเจ้าไปเถิด<br>
  (ยักษ์กราบทูลว่า)<br>
  [๖๖] พระองค์เมื่อถูกข้าพระองค์เบียดเบียน<br>
  กลับทรงแลกพระองค์กับของที่ข้าพระองค์มีอยู่<br>
  เนื้อฟานที่พระองค์กล่าวถึงเป็นภักษาของข้าพระองค์<br>
  ข้าพระองค์เคี้ยวกินพระองค์แล้วอยากกินเนื้อฟาน<br>
  ก็จักเคี้ยวกินในภายหลัง เวลานี้ไม่ใช่เวลาพร่ำเพ้อรำพัน<br>
  (พระราชาทรงหวนระลึกถึงนันทพราหมณ์ จึงตรัสว่า)<br>
  [๖๗] ถ้าว่า ข้าพเจ้ารอดพ้นไปไม่ได้ด้วยการแลกเปลี่ยน<br>
  เพื่อไปแล้วจะกลับมาในวันพรุ่งนี้<br>
  กติกาในการที่จะให้ทรัพย์แก่พราหมณ์นั้นข้าพเจ้าทำไว้แล้ว<br>
  ข้าพเจ้าผู้รักษาความสัตย์จักกลับมาอีก<br>
  (ยักษ์กราบทูลว่า)<br>
  [๖๘] พระมหาราช กรรมอะไรเล่า<br>
  ที่ทำให้พระองค์ผู้ใกล้ถึงการสวรรคตต้องทรงเดือดร้อน<br>
  ขอพระองค์ตรัสบอกกรรมนั้นแก่ข้าพระองค์<br>
  บางทีข้าพระองค์อาจจะอนุญาตให้พระองค์ไป<br>
  เพื่อจะกลับมาในวันพรุ่งนี้ได้บ้าง<br>
  (พระราชาตรัสว่า)<br>
  [๖๙] ข้าพเจ้าได้ให้ความหวังเกี่ยวกับทรัพย์ไว้แก่พราหมณ์<br>
  กติกานั้นข้าพเจ้าได้รับรองไว้แล้ว<br>
  ยังมิได้ปลดเปลื้องกติกาในการที่จะให้ทรัพย์แก่พราหมณ์นั้น<br>
  ข้าพเจ้าผู้รักษาความสัตย์จักกลับมาอีก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔๘ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๓. ชยัททิสชาดก (๕๑๓)<br>
  (ยักษ์กราบทูลว่า)<br>
  [๗๐] ความหวังเกี่ยวกับทรัพย์อันใดพระองค์ได้สร้างไว้ให้แก่พราหมณ์<br>
  กติกานั้นพระองค์ทรงรับรองไว้แล้ว<br>
  ยังมิได้ปลดเปลื้องกติกาในการที่จะให้ทรัพย์แก่พราหมณ์เลย<br>
  ขอพระองค์จงทรงรักษาความสัตย์เสด็จกลับมาอีก<br>
  (พระศาสดาเมื่อทรงแสดงความนั้น จึงได้ตรัสว่า)<br>
  [๗๑] ก็พระเจ้าชัยทิศนั้นรอดพ้นจากเงื้อมมือของยักษ์โปริสาทแล้ว<br>
  ทรงรีบเสด็จไปยังพระราชมณเฑียรของพระองค์<br>
  ทรงหวังจะปลดเปลื้องกติกาในการที่จะให้ทรัพย์แก่พราหมณ์<br>
  รับสั่งเรียกหาอลีนสัตตุราชบุตรเข้ามาเฝ้า ตรัสว่า<br>
  [๗๒] ลูกจงอภิเษกราชสมบัติในวันนี้<br>
  จงประพฤติธรรมในบริวารของตนและแม้ในบุคคลเหล่าอื่น<br>
  อนึ่ง การประพฤติอธรรมขออย่าได้มีในแคว้นของลูก<br>
  ส่วนพ่อจะไปสำนักของยักษ์โปริสาท<br>
  (พระราชกุมารกราบทูลว่า)<br>
  [๗๓] ขอเดชะฝ่าละอองธุลีพระบาท หม่อมฉันทำกรรมอะไร<br>
  จึงทำให้พระราชบิดาไม่พอพระทัย<br>
  และวันนี้พระราชบิดาจะให้หม่อมฉันดำรงราชสมบัติ<br>
  เพราะการงานที่ทำให้พระราชบิดาไม่พอพระทัยอันใด<br>
  หม่อมฉันปรารถนาจะสดับข้อนั้น ๆ<br>
  แม้ราชสมบัติเว้นพระราชบิดาหม่อมฉันก็ไม่พึงปรารถนา<br>
  (พระราชาตรัสว่า)<br>
  [๗๔] ลูกรัก พ่อมิได้ระลึกถึงความผิดของลูก<br>
  เพราะการกระทำหรือเพราะคำพูดของลูกนี้เลย<br>
  เพราะให้สัจจะไว้กับยักษ์โปริสาท<br>
  พ่อต้องรักษาความสัตย์ จักต้องกลับไปอีก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔๙ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๓. ชยัททิสชาดก (๕๑๓)<br>
  (พระราชกุมารกราบทูลว่า)<br>
  [๗๕] หม่อมฉันจักไปแทน ขอพระองค์ประทับอยู่ที่นี้<br>
  การที่จะรอดชีวิตพ้นมาจากสำนักยักษ์โปริสาทย่อมไม่มี<br>
  ขอเดชะ ถ้าพระราชบิดาจะเสด็จไปจริง ๆ<br>
  หม่อมฉันก็จะตามเสด็จด้วย แม้เราทั้ง ๒ จะไม่รอดชีวิต<br>
  (พระราชาตรัสว่า)<br>
  [๗๖] ลูกรัก นั่นเป็นธรรมของสัตบุรุษอย่างแท้จริง<br>
  แต่เมื่อใดยักษ์โปริสาทเท้าด่าง<br>
  ข่มขี่ทำลายลูกแล้วย่างกินที่โคนต้นไม้<br>
  ข้อนั้นพึงเป็นทุกข์ยิ่งกว่าการตายของพ่อเสียอีก<br>
  (พระราชกุมารกราบทูลว่า)<br>
  [๗๗] หม่อมฉันจักเอาชีวิตแลกเปลี่ยนชีวิตของเสด็จพ่อ<br>
  เสด็จพ่ออย่าได้เสด็จไปสำนักยักษ์โปริสาทเลย<br>
  ก็หม่อมฉันจักแลกเปลี่ยนเอาชีวิตของเสด็จพ่อนั้นไว้<br>
  เพราะเหตุนั้น จึงขอยอมตายเพื่อชีวิตของเสด็จพ่อ<br>
  (พระศาสดาเมื่อจะประกาศความนั้น จึงตรัสว่า)<br>
  [๗๘] ลำดับนั้นแล พระราชบุตรผู้ทรงมีพระปรีชา<br>
  ถวายบังคมพระยุคลบาทพระมารดาพระบิดาแล้วเสด็จไป<br>
  พระมารดาของท้าวเธอทรงระทมทุกข์ ล้มลงที่พื้นปฐพี<br>
  ส่วนพระบิดานั้นเล่าทรงประคองพระพาหาทั้ง ๒<br>
  แล้วทรงกันแสง<br>
  (และเมื่อจะประกาศสัจจะ จึงได้ตรัสต่อไปอีกว่า)<br>
  [๗๙] พระบิดาทรงทราบชัดว่าพระโอรสกำลังมุ่งหน้าเสด็จไป<br>
  จึงบ่ายพระพักตร์ต่อเบื้องพระปฤษฎางค์ ประคองอัญชลี<br>
  นมัสการว่า ลูกรัก ขอลูกจงมีเทพเหล่านี้ คือ ท้าวโสมะ<br>
  ท้าววรุณ ท้าวปชาบดี พระจันทร์ และสุริยเทพคุ้มครอง<br>
  ขอลูกจงได้รับอนุญาตกลับมาจากสำนักยักษ์โปริสาทด้วยความสวัสดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕๐ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๓. ชยัททิสชาดก (๕๑๓)<br>
  (พระชนนีทรงทำสัจจกิริยาว่า)<br>
  [๘๐] ลูกรัก มารดาของพ่อรามได้รับการคุ้มครองอย่างดี<br>
  ได้กระทำความสวัสดีอันใดให้แก่พ่อรามผู้ไปยังแคว้นของพระเจ้า<br>
  ทัณฑกี แม่ขอกระทำความสวัสดีอันนั้นให้แก่ลูก<br>
  ด้วยความสัตย์นี้ ขอทวยเทพเจ้าโปรดระลึกถึงลูก<br>
  ขอลูกจงได้รับอนุญาตกลับมาด้วยความสวัสดีเถิด<br>
  (พระภคินีทรงทำสัจจกิริยาว่า)<br>
  [๘๑] น้องนึกไม่ออกเลย<br>
  ถึงการคิดประทุษร้ายเจ้าพี่อลีนสัตตุในที่แจ้งหรือที่ลับ<br>
  ด้วยความสัตย์นี้ ขอทวยเทพโปรดระลึกถึงเจ้าพี่<br>
  ขอเจ้าพี่ทรงได้รับอนุญาตกลับมาด้วยความสวัสดีเถิด<br>
  (พระชายาทรงทำกิริยาว่า)<br>
  [๘๒] ขอเดชะพระสวามี ก็เพราะพระองค์มิได้ประพฤตินอกใจ<br>
  หม่อมฉันเลย ฉะนั้น พระองค์มิได้เป็นที่รักจากใจหม่อมฉันก็หาไม่<br>
  ด้วยความสัตย์นี้ ขอทวยเทพโปรดระลึกถึงพระองค์<br>
  ขอพระองค์ทรงได้รับอนุญาตกลับมาด้วยความสวัสดีเถิด<br>
  (ลำดับนั้น ยักษ์กล่าวว่า)<br>
  [๘๓] เจ้ามีร่างกายสูงใหญ่ ใบหน้างาม มาจากไหน<br>
  เจ้าไม่รู้หรือว่าเราอยู่ในป่า<br>
  ใคร ๆ เขาก็รู้จักเราผู้ชั่วร้ายว่า เป็นยักษ์กินคน<br>
  มีใครเล่าเมื่อรู้ถึงความปลอดภัยพึงมาที่นี้<br>
  (พระราชกุมารตรัสว่า)<br>
  [๘๔] นายพราน เรารู้ว่าท่านกินคน<br>
  เราจะไม่รู้ว่าท่านอยู่ในป่าก็หาไม่<br>
  เราเป็นพระโอรสของพระเจ้าชัยทิศ<br>
  เพราะต้องการจะปลดเปลื้องพระบิดา<br>
  วันนี้ท่านจงปล่อยพระบิดา จงกินเราเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕๑ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๓. ชยัททิสชาดก (๕๑๓)<br>
  (ยักษ์กราบทูลว่า)<br>
  [๘๕] เรารู้ว่าท่านเป็นพระโอรสของพระเจ้าชัยทิศ<br>
  เพราะใบหน้าและผิวพรรณของท่านทั้ง ๒ คล้ายคลึงกัน<br>
  การที่บุคคลยอมตายเพื่อปลดเปลื้องบิดาของตน<br>
  นี้เป็นกรรมที่กระทำได้ยาก แต่ท่านได้กระทำแล้ว<br>
  (พระราชกุมารตรัสว่า)<br>
  [๘๖] ในเรื่องนี้เรามิได้สำคัญว่าทำได้ยากอะไรนัก<br>
  บุคคลใดยอมตายเพื่อปลดเปลื้องบิดาของตน<br>
  หรือเพราะเหตุแห่งมารดา บุคคลนั้นไปสู่ปรโลกแล้ว<br>
  เป็นผู้เพียบพร้อมด้วยความสุขและอารมณ์อันเลิศ<br>
  (พระราชกุมารถูกยักษ์ถามถึงความไม่กลัวตาย จึงตรัสว่า)<br>
  [๘๗] ก็เราระลึกไม่ได้สักนิดเดียว<br>
  ถึงการกระทำความชั่วของตนทั้งในที่แจ้งหรือที่ลับ<br>
  เราเป็นผู้มีการเกิดและการตายตามกำหนด<br>
  การพ้นจากความตายย่อมไม่มีในโลกนี้ฉันใด<br>
  ในโลกหน้าก็ฉันนั้น<br>
  [๘๘] ท่านผู้มีอานุภาพมาก วันนี้ท่านจงกินเราบัดนี้เถิด<br>
  จงทำกิจที่ควรทำกับสรีระนี้ หรือว่าเพื่อท่านเราจะตกจากยอดไม้<br>
  ท่านพอใจจงกินเนื้อของเราส่วนที่ท่านพอใจเถิด<br>
  (ยักษ์ฟังพระดำรัสแล้วตกใจกลัว จึงกราบทูลว่า)<br>
  [๘๙] ท่านราชบุตร ถ้าท่านพอใจอย่างนี้<br>
  ท่านจะสละชีวิตเพื่อปลดเปลื้องพระบิดา<br>
  ฉะนั้น ท่านจงรีบหักฟืน ก่อไฟให้โพลงขึ้นในที่นี้<br>
  (พระศาสดาเมื่อทรงประกาศเหตุนั้น จึงตรัสว่า)<br>
  [๙๐] ลำดับนั้นแล พระราชบุตรผู้ทรงปรีชาได้รวบรวมฟืน<br>
  ก่อไฟกองใหญ่ขึ้นแล้ว จึงตรัสบอกให้ยักษ์ทราบว่า<br>
  บัดนี้ไฟกองใหญ่เราได้ก่อแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕๒ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๓. ชยัททิสชาดก (๕๑๓)<br>
  (พระราชกุมารทรงเห็นกิริยาของยักษ์นั้น จึงตรัสว่า)<br>
  [๙๑] บัดนี้ท่านจงข่มขี่กินเราในวันนี้เถิด<br>
  ทำไมท่านจึงขนพองเพ่งดูเราบ่อย ๆ<br>
  เรากระทำตามคำของท่าน ตามที่ท่านพอใจจะกินเรา<br>
  (ยักษ์กราบทูลว่า)<br>
  [๙๒] ใครเล่าควรที่จะกินคนผู้ดำรงอยู่ในธรรม<br>
  มีปกติกล่าวคำสัตย์ รู้ถ้อยคำของผู้ขอเช่นท่าน<br>
  บุคคลใดพึงกินคนผู้มีปกติกล่าวคำสัตย์เช่นนั้น<br>
  แม้ศีรษะของบุคคลนั้นก็พึงแตกออก ๗ เสี่ยง<br>
  (พระราชกุมารตรัสว่า)<br>
  [๙๓] เพราะสสบัณฑิตนั้นสำคัญท้าวสักกเทวราชนี้ว่าเป็นพราหมณ์<br>
  จึงได้ให้สิงอยู่ในสรีระของตน ยักษ์ เพราะเหตุนั้นแล<br>
  จันทิมเทพบุตรนั้นจึงมีรูปกระต่ายปรากฏอยู่<br>
  ซึ่งให้ความพอใจแก่ชาวโลกตราบจนทุกวันนี้<br>
  (ยักษ์เมื่อจะปล่อยพระราชกุมาร จึงกราบทูลว่า)<br>
  [๙๔] ดวงจันทร์และดวงอาทิตย์พ้นจากปากราหูแล้วย่อมไพโรจน์<br>
  ในดิถีเพ็ญ ๑๕ ค่ำฉันใด<br>
  ท่านผู้มีอานุภาพมาก แม้ท่านก็ฉันนั้น พ้นแล้วจากยักษ์โปริสาท<br>
  ยังพระบิดาและพระมารดาให้ปลื้มพระทัย<br>
  จงไพโรจน์ในกบิลรัฐเถิด<br>
  อนึ่ง ขอพระประยูรญาติของพระองค์ทุกฝ่ายจงร่าเริงยินดีทั่วหน้า<br>
  (พระศาสดาทรงประกาศความนั้นว่า)<br>
  [๙๕] ลำดับนั้น พระราชบุตรทรงพระนามอลีนสัตตุผู้ทรงพระปรีชา<br>
  ทรงประคองอัญชลี ถวายบังคมโปริสาทดาบส<br>
  ทรงได้รับอนุญาตเสด็จกลับกบิลรัฐอย่างสุขสวัสดีและปลอดภัย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕๓ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๔. ฉัททันตชาดก (๕๑๔)<br>
  (พระศาสดาเมื่อจะทรงแสดงกิริยาที่ชาวมคธถวายการต้อนรับพระราชกุมาร<br>
  จึงตรัสว่า)<br>
  [๙๖] ชาวนิคม ชาวชนบท พลช้าง พลรถ<br>
  และพลเดินเท้าล้วนประคองอัญชลี เข้าเฝ้าถวายบังคม<br>
  กราบทูลท้าวเธอว่า ขอถวายบังคมแด่พระองค์<br>
  พระองค์ทรงเป็นผู้กระทำกิจที่ทำได้ยาก<br>
  ชยัททิสชาดกที่ ๓ จบ</p>
<p> ๔. ฉัททันตชาดก (๕๑๔)<br>
  ว่าด้วยพญาช้างฉัททันต์<br>
  (พระราชาตรัสว่า)<br>
  [๙๗] พระน้องนางผู้มีเรือนร่างเหลืองอร่ามดุจทองคำ<br>
  ผิวพรรณผุดผ่อง นัยนาก็แจ่มใสกว้างขวาง<br>
  ไยเล่าจึงเศร้าโศก ซูบซีดไปดังดอกไม้ที่ถูกขยี้<br>
  (พระนางสุภัทรากราบทูลว่า)<br>
  [๙๘] ขอเดชะพระมหาราช หม่อมฉันแพ้ครรภ์<br>
  หม่อมฉันฝันเห็นนิมิต จึงแพ้ครรภ์ชนิดที่หาได้ไม่ง่ายเลย<br>
  (พระราชาตรัสว่า)<br>
  [๙๙] สมบัติอันน่าใคร่ชนิดใดชนิดหนึ่งซึ่งเป็นของมนุษย์<br>
  ในโลกที่น่าเพลิดเพลินนี้ ทั้งหมดนั้นจำนวนมากของพี่<br>
  พี่ขอมอบให้พระน้องนางตามที่แพ้พระครรภ์<br>
  (พระนางสุภัทรากราบทูลว่า)<br>
  [๑๐๐] ขอเดชะพระองค์ผู้สมมติเทพ ขอนายพรานทุกจำพวก<br>
  ที่มีอยู่ในแคว้นของเจ้าพี่จงมาประชุมพร้อมกัน<br>
  หม่อมฉันจักบอกความแพ้ครรภ์ของหม่อมฉัน<br>
  แก่พวกพรานเหล่านั้นว่าเป็นเช่นไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕๔ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๔. ฉัททันตชาดก (๕๑๔)<br>
  (พระราชาตรัสบอกพรานเหล่านั้นแก่พระราชเทวีว่า)<br>
  [๑๐๑] พระเทวี นายพรานเหล่านี้ล้วนมีความชำนาญ แกล้วกล้า<br>
  ชำนาญป่าและรู้จักเนื้อดี ยอมสละชีวิตเมื่อพี่ต้องการ<br>
  (พระราชเทวีตรัสกับพรานทั้งหลายว่า)<br>
  [๑๐๒] บุตรนายพรานทั้งหลาย<br>
  พวกท่านเท่าที่มาประชุมกัน ณ ที่นี่ ขอจงฟังข้าพเจ้า<br>
  ข้าพเจ้าได้ฝันเห็นพญาช้างเผือก งามีรัศมี ๖ ประการ๑<br>
  ข้าพเจ้าต้องการงาของมัน เมื่อไม่ได้ก็จะไม่ขอมีชีวิตอยู่<br>
  (พวกบุตรนายพรานได้กราบทูลว่า)<br>
  [๑๐๓] ขอเดชะพระราชบุตรี<br>
  พญาช้างที่งามีรัศมี ๖ ประการซึ่งพระนางได้ทรงสุบินเห็น<br>
  บิดาของพวกข้าพระองค์ไม่เคยได้เห็น ไม่เคยได้ยิน<br>
  ปู่ของพวกข้าพระองค์ก็ไม่เคยได้เห็น ไม่เคยได้ยิน<br>
  ขอพระนางโปรดบอกพวกข้าพระองค์มาเถิดว่า<br>
  พญาช้างนั้นเป็นเช่นไร<br>
  (บุตรนายพรานเหล่านั้นกราบทูลต่อไปว่า)<br>
  [๑๐๔] ทิศใหญ่ ๔ ทิศ ทิศน้อย ๔ ทิศ<br>
  ทิศเบื้องบน และทิศเบื้องล่าง ๑๐ ทิศเหล่านี้<br>
  พญาช้างที่งามีรัศมี ๖ ประการ<br>
  ซึ่งพระนางได้ทรงสุบินเห็น อยู่ทิศไหน<br>
  (พระนางสุภัทราราชเทวีทรงเหยียดพระหัตถ์ตรงไปยังป่าหิมพานต์ ตรัสว่า)<br>
  [๑๐๕] จากนี้ตรงไปทิศอุดร ข้ามภูเขาสูงใหญ่ ๗ เทือก<br>
  ภูเขานั้นสูงใหญ่ ชื่อว่าสุวรรณปัสสคีรี<br>
  มีพันธุ์บุปผชาติบานสะพรั่ง มีหมู่กินนรสัญจรไม่ขาดสาย<br><br>เชิงอรรถ :<br>
  ๑ รัศมี ๖ ประการ คือ (๑) นีละ เขียวเหมือนดอกอัญชัน (๒) ปีตะ เหลืองเหมือนหรดาลทอง
  (๓) โลหิตะ<br>
  แดงเหมือนตะวันอ่อน (๔) โอทาตะ ขาวเหมือนแผ่นเงิน (๕) มัญเชฏฐะ สีหงสบาท เหมือนดอกเซ่ง<br>
  หรือดอกหงอนไก่ (๖) ประภัสสร เลื่อมพรายเหมือนแก้วผลึก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕๕ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๔. ฉัททันตชาดก (๕๑๔)<br>
  [๑๐๖] ท่านจงขึ้นไปยังเสลบรรพต ซึ่งเป็นที่อยู่ของหมู่กินนร<br>
  แล้วจงมองลงไปเบื้องล่างเชิงเขา<br>
  ทันใดนั้นท่านจะเห็นพญาไทรมีสีสันงาม<br>
  เสมอเหมือนเมฆมีย่านไทรห้อยย้อยอยู่ ๘,๐๐๐ ย่าน<br>
  [๑๐๗] ณ ใต้ต้นไทรนั้นพญากุญชรงามีรัศมี ๖ ประการ<br>
  อาศัยอยู่ ยากที่ใครอื่นจะข่มขี่ได้<br>
  พญาช้างเผือกปลอดนั้น มีช้างประมาณ ๘,๐๐๐ เชือก<br>
  มีงางอนงามเหมือนงอนรถ<br>
  วิ่งไล่ประหารปัจจามิตรเร็วปานลมพัด แวดล้อมรักษาอยู่<br>
  [๑๐๘] ช้างเหล่านั้นยืนหายใจเข้าออกน่าหวาดกลัว<br>
  โกรธแม้ต่อลมที่มากระทบ<br>
  ก็ถ้าเห็นมนุษย์ในที่นั้นต้องขยี้ให้เป็นเถ้าธุลี<br>
  แม้ละอองธุลีก็มิให้แตะต้องพญาช้างนั้น<br>
  (ครั้นได้ฟังดังนั้น โสนุตตรพรานตกใจกลัวความตาย จึงกราบทูลว่า)<br>
  [๑๐๙] ขอเดชะพระเทวีของข้าพระพุทธเจ้า<br>
  เครื่องประดับที่ทำด้วยทองคำ แก้วมุกดา แก้วมณี<br>
  และแก้วไพฑูรย์ในราชสกุลก็มีอยู่มากมาย<br>
  พระแม่เจ้าจะกระทำอะไรกับเครื่องประดับที่ทำด้วยงาช้าง<br>
  พระแม่เจ้ามีพระประสงค์จะให้ฆ่าพญาช้างงามีรัศมี ๖ ประการ<br>
  หรือจะให้พญาช้างฆ่าบุตรนายพรานกันแน่ พระเจ้าข้า<br>
  (ลำดับนั้น พระราชเทวีตรัสว่า)<br>
  [๑๑๐] พ่อพราน เรานั้นมีทั้งความริษยาทั้งความน้อยใจ<br>
  เมื่อหวนระลึกถึงความหลังขึ้นมาก็ตรอมใจ<br>
  ท่านจงช่วยทำตามความประสงค์ของเรานั้นด้วยเถิด<br>
  พ่อพราน เราจะให้หมู่บ้านแก่ท่าน ๕ ตำบล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕๖ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๔. ฉัททันตชาดก (๕๑๔)<br>
  (โสนุตตรพรานนั้นรับพระเสาวนีย์แล้วทูลถามว่า)<br>
  [๑๑๑] พญาช้างอาศัยอยู่ที่ไหน เข้าไปยืนอยู่ที่ไหน<br>
  หนทางไหนเป็นหนทางที่พญาช้างเดินไปอาบน้ำ<br>
  ก็พญาช้างนั้นอาบน้ำอย่างไร<br>
  ไฉนเล่าข้าพระพุทธเจ้าจะรู้ความเป็นไปของพญาช้างได้<br>
  (พระราชเทวีตรัสบอกถึงสถานที่ซึ่งจะพบช้างเผือกได้ว่า)<br>
  [๑๑๒] ณ สถานที่ที่พญาช้างอาศัยอยู่นั่นแล<br>
  มีสระโบกขรณีอยู่ไม่ไกล น่ารื่นรมย์ มีท่าน้ำสวยงาม ทั้งมีน้ำมาก<br>
  มีดอกปทุมบานสะพรั่ง มีหมู่ภมรคลุกเคล้าเกษรอยู่เป็นอาจิณ<br>
  พญาช้างนั้นลงอาบน้ำในสระโบกขรณีนี้แหละ<br>
  [๑๑๓] พญาช้างเผือกชำระศีรษะแล้ว ทัดดอกอุบล<br>
  มีร่างกายผิวพรรณผุดผ่องขาวราวกะดอกบุณฑริก<br>
  รื่นเริงบันเทิงใจให้พระนางสุภัทรามเหสีเดินนำหน้าไปยังที่อยู่ของตน<br>
  (พระศาสดาเมื่อจะทรงขยายความให้แจ้ง จึงตรัสว่า)<br>
  [๑๑๔] นายพรานนั้นรับพระเสาวนีย์ของพระนางที่ปราสาทชั้นที่ ๗<br>
  นั้นแหละแล้วจึงถือกระบอกลูกเกาทัณฑ์และธนูคันใหญ่ไป<br>
  พิจารณาคีรีบรรพตใหญ่ทั้ง ๗ เทือก<br>
  จึงเห็นคีรีบรรพตสูงใหญ่ชื่อว่าสุวรรณปัสสคีรี<br>
  [๑๑๕] แล้วจึงขึ้นไปยังเสลบรรพตซึ่งเป็นที่อยู่ของหมู่กินนร<br>
  มองลงไปเบื้องล่างเชิงเขา ได้เห็นพญาไทรมีสีสันงาม<br>
  เสมอเหมือนเมฆ มีย่านไทรห้อยย้อยอยู่ ๘,๐๐๐ ย่าน<br>
  [๑๑๖] ณ ใต้ต้นไทรนั้น เขาได้เห็นพญากุญชร<br>
  งามีรัศมี ๖ ประการ ยากที่ใครอื่นจะข่มขี่ได้<br>
  พญาช้างเผือกนั้นมีช้างประมาณ ๘,๐๐๐ เชือก<br>
  มีงางอนงามเหมือนงอนรถ วิ่งไล่ประหารปัจจามิตรเร็วปานลมพัด<br>
  แวดล้อมรักษาอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕๗ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๔. ฉัททันตชาดก (๕๑๔)<br>
  [๑๑๗] อนึ่ง เขาได้เห็นสระโบกขรณีอยู่ไม่ไกล น่ารื่นรมย์<br>
  มีท่าน้ำสวยงาม ทั้งมีน้ำมาก มีดอกปทุมบานสะพรั่ง<br>
  มีหมู่ภมรคลุกเคล้าเกษรอยู่เป็นอาจิณ<br>
  ซึ่งเป็นสถานที่ที่พญาช้างนั้นลงอาบน้ำ<br>
  [๑๑๘] ครั้นได้เห็นความเป็นไป การยืน<br>
  และหนทางที่พญาช้างนั้นเดินไปอาบน้ำแล้ว<br>
  นายพรานผู้ชั่วช้าถูกพระนางสุภัทราเทวี<br>
  ผู้ตกอยู่ในอำนาจแห่งจิตทรงใช้มา จึงได้ไปขุดหลุม<br>
  [๑๑๙] นายพรานผู้มีนิสัยทำกรรมหยาบช้า ครั้นขุดหลุมแล้ว<br>
  จึงปิดด้วยแผ่นไม้กระดาน แล้วหย่อนตัวลงไป<br>
  จับธนูยิงพญาช้างที่เดินมาข้างหลุมด้วยลูกเกาทัณฑ์ใหญ่<br>
  [๑๒๐] ก็แหละพญาช้างพอถูกยิงก็บันลือร้องก้องโกญจนาท<br>
  ช้างทั้งหมดก็พากันบันลือเสียงอื้ออึง<br>
  ต่างพากันวิ่งไปมารอบ ๆ ทั้ง ๘ ทิศ<br>
  ทำหญ้าและไม้ให้แหลกเป็นจุรณ<br>
  [๑๒๑] พญาช้างจับนายพรานนั้นด้วยหมายใจว่า เราจักฆ่ามัน<br>
  ได้เห็นผ้ากาสาวพัสตร์อันเป็นธงชัยแห่งฤๅษีทั้งหลาย<br>
  ทั้ง ๆ ที่ได้รับทุกขเวทนา ก็เกิดสัญญาขึ้นว่า<br>
  บุคคลผู้ทรงธงชัยแห่งพระอรหันต์ สัตบุรุษไม่ควรฆ่า<br>
  (พญาช้างกล่าวกับนายพรานนั้นว่า)<br>
  [๑๒๒] ผู้ใดมีกิเลสดุจน้ำฝาดยังไม่หมดไป<br>
  ปราศจากทมะและสัจจะ จักนุ่งห่มผ้ากาสาวพัสตร์<br>
  ผู้นั้นไม่สมควรจะนุ่งห่มผ้ากาสาวพัสตร์เลย<br>
  [๑๒๓] ส่วนผู้ใดคลายกิเลสดุจน้ำฝาดได้แล้ว<br>
  ตั้งมั่นด้วยดีในศีลทั้งหลาย ประกอบด้วยทมะและสัจจะ<br>
  ผู้นั้นแลสมควรจะนุ่งห่มผ้ากาสาวพัสตร์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕๘ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๔. ฉัททันตชาดก (๕๑๔)<br>
  (พระศาสดาเมื่อทรงประกาศความนั้น จึงตรัสว่า)<br>
  [๑๒๔] พญาช้างถึงถูกยิงด้วยลูกเกาทัณฑ์ใหญ่แล้ว<br>
  ก็ไม่มีจิตคิดประทุษร้าย ได้กล่าวกับนายพรานว่า<br>
  เพื่อนรัก เพื่อนต้องการอะไรหรือ<br>
  เพราะอะไร เพื่อนจึงฆ่าเรา หรือว่าใครใช้เพื่อนมา<br>
  (นายพรานกล่าวว่า)<br>
  [๑๒๕] พญาช้างผู้เจริญ พระมเหสีของพระเจ้ากาสี<br>
  พระนางทรงพระนามว่าสุภัทรา ได้รับการยกย่องบูชาในราชสกุล<br>
  ก็พระนางได้ทรงสุบินนิมิตเห็นท่าน ได้ตรัสบอกข้าพเจ้า<br>
  และได้ตรัสกับข้าพเจ้าว่า มีความต้องการงาทั้งคู่<br>
  (พญาช้างกล่าวว่า)<br>
  [๑๒๖] ความจริงคู่งาของบิดาและของปู่เราที่สวยงามมีเป็นจำนวนมาก<br>
  พระนางทราบดี แต่พระราชบุตรีมีนิสัยทรงกริ้ว<br>
  เป็นคนพาล ต้องการที่จะฆ่าเรา จึงได้จองเวร<br>
  [๑๒๗] ลุกขึ้นเถิด นายพราน ท่านจงจับเลื่อยตัดงาคู่นี้ก่อนที่เราจะตาย<br>
  จงกราบทูลพระราชบุตรีผู้มีนิสัยทรงกริ้วพระองค์นั้นว่า<br>
  พญาช้างถูกข้าพระพุทธเจ้าฆ่าตายแล้ว<br>
  เชิญเถิด งาคู่นี้เป็นงาของพญาช้างนั้น พระเจ้าข้า<br>
  (พระศาสดาเมื่อทรงประกาศความนั้น จึงตรัสว่า)<br>
  [๑๒๘] นายพรานนั้นลุกขึ้นจับเลื่อย<br>
  ตัดงาทั้งคู่ของพญาคชสารตัวประเสริฐ<br>
  แล้วจึงนำงาทั้งคู่ซึ่งมีความสวยงามหาที่เปรียบมิได้ในพื้นปฐพี<br>
  รีบหลีกไปจากที่นั้นโดยเร็ว<br>
  [๑๒๙] ช้างเหล่านั้นถูกภัยคุกคาม เป็นทุกข์เพราะพญาช้างถูกฆ่า<br>
  ต่างพากันวิ่งไปมาทั้ง ๘ ทิศ ไม่เห็นคนผู้เป็นปัจจามิตรต่อพญาช้าง<br>
  จึงได้กลับมาหาพญาช้าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕๙ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๕. สัมภวชาดก (๕๑๕)<br>
  [๑๓๐] ช้างเหล่านั้นต่างคร่ำครวญร้องไห้อยู่ ณ ที่นั้น<br>
  โปรยฝุ่นลงที่ศีรษะของตน ทั้งหมดให้นางช้างตัวประเสริฐกว่า<br>
  ช้างทั้งหมดเดินนำหน้าแล้วพากันกลับไปสถานที่อยู่ของตน<br>
  [๑๓๑] นายพรานนั้นนำงาทั้งคู่ของพญาคชสารตัวประเสริฐ<br>
  ซึ่งมีความสวยงามหาที่เปรียบมิได้ในพื้นปฐพี<br>
  ส่องรัศมีเปล่งปลั่งดังสายรุ้งทอง สว่างไสวไปทั่วไพรสณฑ์<br>
  เข้าไปยังกรุงกาสี แล้วน้อมงาทั้งคู่เข้าไปถวายพระราชกัญญา<br>
  กราบทูลว่า พญาช้างถูกข้าพระพุทธเจ้าฆ่าแล้ว<br>
  งาคู่นี้เป็นงาของพญาช้างนั้น<br>
  [๑๓๒] เพราะทอดพระเนตรเห็นงาทั้งคู่ของพญาคชสารตัวประเสริฐ<br>
  ซึ่งเป็นภัสดาที่รักในชาติปางก่อน<br>
  พระหฤทัยของพระนางก็ได้แตกทำลาย ณ สถานที่นั้นนั่นเอง<br>
  พระนางผู้เป็นคนพาลได้สวรรคตเพราะเหตุนั้นนั่นแหละ<br>
  (พระเถระผู้สังคายนาพระธรรมเมื่อจะพรรณนาคุณของพระทศพล จึงได้<br>
  กล่าวว่า)<br>
  [๑๓๓] ก็พระบรมศาสดาทรงบรรลุสัมโพธิญาณ<br>
  ทรงมีอานุภาพมาก ได้ทรงแย้มท่ามกลางบริษัท<br>
  ภิกษุทั้งหลายผู้มีจิตหลุดพ้นดีแล้วพากันกราบทูลว่า<br>
  ธรรมดาพระพุทธเจ้าทั้งหลายหาได้กระทำการแย้มให้ปรากฏ<br>
  ในเพราะสิ่งมิใช่เหตุไม่<br>
  [๑๓๔] เธอทั้งหลายจงดูกุมารีสาวซึ่งครองผ้ากาสาวพัสตร์<br>
  ประพฤติเป็นผู้ไม่ครองเรือน<br>
  ภิกษุณีนั้นได้เป็นพระนางราชกัญญาในครั้งนั้น<br>
  ส่วนตถาคตได้เป็นพญาช้างในครั้งนั้น<br>
  [๑๓๕] นายพรานผู้นำงาทั้งคู่ของพญาคชสารตัวประเสริฐ<br>
  ซึ่งมีความสวยงามหาที่เปรียบมิได้ในพื้นปฐพี<br>
  เข้าไปยังกรุงกาสีในกาลนั้น ได้เป็นพระเทวทัต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖๐ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๕. สัมภวชาดก (๕๑๕)<br>
  [๑๓๖] พระพุทธเจ้าทรงปราศจากความกระวนกระวาย<br>
  ความโศกและกิเลสดุจลูกศร ตรัสรู้ยิ่งด้วยพระองค์เอง<br>
  ได้ตรัสฉัททันตชาดกนี้อันเป็นของเก่า<br>
  ที่ไม่รู้จักสาบสูญตราบเท่าดวงอาทิตย์ยังไม่ดับ<br>
  ซึ่งพระองค์ได้ท่องเที่ยวไปตลอดกาลนาน<br>
  เป็นบุรพจริยาทั้งสูงและต่ำว่า<br>
  [๑๓๗] ภิกษุทั้งหลาย โดยกาลนั้น<br>
  เราตถาคตได้มีอยู่ที่สระฉัททันต์นั้น<br>
  เราตถาคตได้เป็นพญาช้างตัวประเสริฐในกาลนั้น<br>
  เธอทั้งหลายจงจำชาดกไว้ด้วยประการฉะนี้<br>
  ฉัททันตชาดกที่ ๔ จบ</p>
<p> ๕. สัมภวชาดก (๕๑๕)<br>
  ว่าด้วยสัมภวกุมาร<br>
  (พระราชาตรัสถามปัญหากับพราหมณ์สุจีรตะว่า)<br>
  [๑๓๘] ท่านอาจารย์สุจีรตะ ข้าพเจ้าบรรลุถึงราชสมบัติ<br>
  และความเป็นอธิบดีแล้ว แต่ยังปรารถนา<br>
  เพื่อบรรลุถึงความเป็นใหญ่และเพื่อชนะทั่วทั้งปฐพีนี้<br>
  [๑๓๙] โดยธรรม มิใช่โดยอธรรม ข้าพเจ้าหาพอใจอธรรมไม่<br>
  ท่านอาจารย์สุจีรตะ พระราชาต้องประพฤติธรรมให้เป็นกิจอันสำคัญ<br>
  [๑๔๐] ท่านพราหมณ์ เพราะเหตุใด เราทั้งหลาย<br>
  จะไม่ถูกนินทาในโลกนี้ ละไปแล้วก็จะไม่ถูกนินทา<br>
  และพึงถึงความมียศในเทวดาและมนุษย์ทั้งหลาย<br>
  [๑๔๑] ท่านพราหมณ์ ข้าพเจ้าปรารถนาจะกระทำตามอรรถและธรรม<br>
  ข้าพเจ้าถามแล้ว ขอท่านจงบอกอรรถและธรรมนั้นด้วยเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖๑ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๕. สัมภวชาดก (๕๑๕)<br>
  (สุจีรตพราหมณ์ไม่สามารถจะทูลตอบปัญหาได้ จึงกราบทูลว่า)<br>
  [๑๔๒] ขอเดชะพระขัตติยราช<br>
  พระองค์ทรงปรารถนาจะกระทำตามอรรถและธรรมใด<br>
  อรรถและธรรมนั้นใครอื่นนอกจากวิธุรพราหมณ์<br>
  หาควรที่จะกล่าวชี้แจงไม่<br>
  (พระราชาทรงประสงค์จะส่งสุจีรตพราหมณ์ไป จึงตรัสว่า)<br>
  [๑๔๓] มาเถิด ท่านอาจารย์สุจีรตะ ข้าพเจ้าจะส่งท่านไป<br>
  ท่านจงไปยังสำนักวิธุรพราหมณ์ จงนำทองคำแท่งนี้ไปด้วย<br>
  พึงมอบทองคำแท่งนี้กระทำให้เป็นเครื่องบูชา<br>
  สำหรับคำสอนอรรถและธรรม<br>
  (พระศาสดาเมื่อจะทรงเผยความนั้น จึงตรัสว่า)<br>
  [๑๔๔] มหาพราหมณ์ภารทวาชะนั้นไปถึงสำนักวิธุรพราหมณ์แล้ว<br>
  ได้เห็นวิธุรพราหมณ์นั้นกำลังบริโภคอาหารอยู่ในเรือนของตน<br>
  (สุจีรตพราหมณ์ถูกถามถึงเหตุที่มา จึงกล่าวว่า)<br>
  [๑๔๕] เราถูกพระเจ้าโกรัพยะผู้ทรงยศส่งมาเป็นทูต<br>
  พระเจ้าโกรัพยยุธิฏฐิละได้ตรัสอย่างนี้ว่า<br>
  ท่านพึงถามอรรถและธรรม วิธุระเพื่อน เราถามแล้ว<br>
  ขอท่านจงบอกอรรถและธรรมนั้นด้วยเถิด<br>
  (วิธุรพราหมณ์กล่าวว่า)<br>
  [๑๔๖] สหายพราหมณ์ เราเกิดความขวนขวายขึ้นว่า<br>
  จักปิดกั้นแม่น้ำคงคา ก็ไม่อาจจะปิดกั้นแม่น้ำใหญ่นั้นได้<br>
  เพราะเหตุนั้น จักมีโอกาสได้อย่างไร<br>
  [๑๔๗] เราถูกท่านถามถึงอรรถและธรรม ก็ไม่สามารถจะบอกท่านได้<br>
  แต่ภัทรการบุตรของเรา เป็นลูกในไส้เกิดแต่ตัวเราแท้ ๆ<br>
  ท่านจงไปถามอรรถและธรรมกับเขาเถิด พราหมณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖๒ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๕. สัมภวชาดก (๕๑๕)<br>
  (พระศาสดาเมื่อทรงประกาศความนั้น จึงตรัสว่า)<br>
  [๑๔๘] มหาพราหมณ์ภารทวาชะนั้นได้ไปถึงสำนักภัทรการแล้ว<br>
  ได้เห็นเขานั่งอยู่ในเรือนของตน<br>
  (สุจีรตพราหมณ์จึงกล่าวว่า)<br>
  [๑๔๙] เราถูกพระเจ้าโกรัพยะผู้ทรงยศส่งมาเป็นทูต<br>
  พระเจ้าโกรัพยยุธิฏฐิละได้ตรัสอย่างนี้ว่า<br>
  ท่านพึงถามอรรถและธรรม ภัทรการหลานรัก<br>
  เจ้าจงบอกอรรถและธรรมนั้นแก่ลุงเถิด<br>
  (ภัทรการพราหมณ์ไม่สามารถจะแก้ปัญหาได้ จึงส่งเขาไปยังสำนักน้องชาย<br>
  ชื่อสัญชัยกุมารว่า)<br>
  [๑๕๐] ข้าพเจ้าเหมือนคนละทิ้งหาบเนื้อติดตามเหี้ยอยู่<br>
  ถึงถูกท่านถามถึงอรรถและธรรม ก็ไม่อาจจะบอกแก่ท่านได้<br>
  [๑๕๑] ท่านพราหมณ์สุจีรตะ ผมมีน้องชายชื่อว่าสัญชัย<br>
  เขาเป็นน้องชายของผม ท่านจงไปถามอรรถและธรรมกับเขาเถิด<br>
  (พระศาสดาทรงประกาศความนั้นว่า)<br>
  [๑๕๒] มหาพราหมณ์ภารทวาชะนั้นไปถึงสำนักสัญชัยแล้ว<br>
  ได้เห็นเขานั่งอยู่ในเรือนของตนจึงกล่าวว่า<br>
  [๑๕๓] เราถูกพระเจ้าโกรัพยะผู้ทรงยศส่งมาเป็นทูต<br>
  พระเจ้าโกรัพยยุธิฏฐิละได้ตรัสอย่างนี้ว่า<br>
  ท่านพึงถามอรรถและธรรม สัญชัยหลานรัก ลุงถามแล้ว<br>
  ขอเจ้าจงบอกอรรถและธรรมนั้นด้วยเถิด<br>
  (สัญชัยกุมารกล่าวว่า)<br>
  [๑๕๔] ท่านพราหมณ์สุจีรตะ พญามัจจุราชย่อมกลืนกินข้าพเจ้าทุกเมื่อ<br>
  ทั้งเวลาเย็นและเวลาเช้า ข้าพเจ้าถูกท่านถามอรรถและธรรม<br>
  ก็ไม่อาจจะบอกแก่ท่านได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖๓ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๕. สัมภวชาดก (๕๑๕)<br>
  [๑๕๕] ท่านพราหมณ์สุจีรตะ ข้าพเจ้ามีน้องชายชื่อว่าสัมภวะ<br>
  เขาเป็นน้องชายของข้าพเจ้า ขอท่านจงไปถามอรรถและธรรมกับเขาเถิด<br>
  (สุจีรตพราหมณ์กล่าวว่า)<br>
  [๑๕๖] ท่านผู้เจริญทั้งหลาย น่าอัศจรรย์หนอ<br>
  ปัญหาธรรมนี้พวกเรายังไม่พอใจ<br>
  บิดาและบุตรทั้ง ๓ คนนั้น<br>
  ก็ยังไม่มีปัญญาจะหยั่งรู้ถึงปัญหาธรรมนี้เลย<br>
  [๑๕๗] ท่านทั้ง ๓ คนถูกถามถึงอรรถและธรรมนั้นก็ไม่อาจจะบอกได้<br>
  ไฉนเล่า เด็กถูกถามถึงอรรถและธรรมจะพึงรู้ได้<br>
  (สัญชัยกุมารได้ฟังดังนั้น จึงสรรเสริญสัมภวกุมารว่า)<br>
  [๑๕๘] ท่านยังไม่ได้ถามสัมภวกุมารก่อนแล้ว<br>
  อย่าเพิ่งเข้าใจเธอว่าเป็นเด็ก<br>
  พราหมณ์ ท่านถามสัมภวกุมารแล้วพึงรู้อรรถและธรรมได้<br>
  [๑๕๙] ดวงจันทร์ปราศจากมลทิน โคจรไปในอากาสธาตุ<br>
  ย่อมสว่างไสวกว่าหมู่ดาวทั้งสิ้นในโลกด้วยรัศมีแม้ฉันใด<br>
  [๑๖๐] สัมภวกุมารถึงยังเป็นเด็กก็ฉันนั้น เพราะประกอบด้วยปัญญา<br>
  ท่านยังไม่ได้ถามสัมภวกุมารก่อนแล้วอย่าเพิ่งเข้าใจเธอว่าเป็นเด็ก<br>
  พราหมณ์ ท่านถามสัมภวกุมารแล้วพึงรู้อรรถและธรรมได้<br>
  [๑๖๑] ท่านพราหมณ์ เดือนจิตตมาสแห่งคิมหันตฤดู<br>
  ย่อมงามยิ่งนักกว่าเดือนอื่น ๆ ด้วยต้นไม้และดอกไม้แม้ฉันใด<br>
  [๑๖๒] สัมภวกุมารถึงยังเป็นเด็กก็ฉันนั้น เพราะประกอบด้วยปัญญา<br>
  ท่านยังไม่ได้ถามสัมภวกุมารก่อนแล้วอย่าเพิ่งเข้าใจเธอว่าเป็นเด็ก<br>
  พราหมณ์ ท่านถามสัมภวกุมารแล้วพึงรู้อรรถและธรรมได้<br>
  [๑๖๓] ท่านพราหมณ์ หิมวันตบรรพตชื่อคันธมาทน์<br>
  ดารดาษไปด้วยต้นไม้นานาพันธุ์ เป็นที่อยู่แห่งหมู่มหาภูต๑<br>
  ย่อมสว่างไสวและตลบอบอวลไปทั่วทิศด้วยทิพยโอสถแม้ฉันใด<br><br>เชิงอรรถ :<br>
  ๑ มหาภูต หมายถึงหมู่เทพ (ขุ.ชา.อ. ๗/๑๖๓/๒๑๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖๔ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๕. สัมภวชาดก (๕๑๕)<br>
  [๑๖๔] สัมภวกุมารถึงยังเป็นเด็กก็ฉันนั้น เพราะประกอบด้วยปัญญา<br>
  ท่านยังไม่ได้ถามสัมภวกุมารก่อนแล้วอย่าเพิ่งเข้าใจเธอว่าเป็นเด็ก<br>
  พราหมณ์ ท่านถามสัมภวกุมารแล้วพึงรู้อรรถและธรรมได้<br>
  [๑๖๕] ท่านพราหมณ์ ไฟป่ามีเปลวไฟเป็นช่อ เรืองโรจน์<br>
  ลุกโพลงอยู่ที่กอไม้ในป่า ไม่อิ่มต่อเชื้อเพลิง มีทางดำ<br>
  [๑๖๖] กินเปรียงเป็นอาหาร มีควันเป็นธง<br>
  ไหม้ลามจนถึงยอดไพรสณฑ์ มีเชื้อไฟเพียงพอ<br>
  โชติช่วงอยู่บนยอดภูเขาในเวลากลางคืนฉันใด<br>
  [๑๖๗] สัมภวกุมารถึงยังเป็นเด็กก็ฉันนั้น เพราะประกอบด้วยปัญญา<br>
  ท่านยังไม่ได้ถามสัมภวกุมารก่อนแล้วอย่าเพิ่งเข้าใจเธอว่าเป็นเด็ก<br>
  พราหมณ์ ท่านถามสัมภวกุมารแล้วพึงรู้อรรถและธรรมได้<br>
  [๑๖๘] ม้าดีจะรู้ได้เพราะความว่องไว<br>
  โคพลิพัทท์จะรู้ได้ในเมื่อมีภาระที่จะต้องลากไป<br>
  แม่โคนมจะรู้ได้เพราะน้ำนม และบัณฑิตจะรู้ได้เมื่อเจรจาฉันใด<br>
  [๑๖๙] สัมภวกุมารถึงยังเป็นเด็กก็ฉันนั้น เพราะประกอบด้วยปัญญา<br>
  ท่านยังไม่ได้ถามสัมภวกุมารก่อนแล้วอย่าเพิ่งเข้าใจเธอว่าเป็นเด็ก<br>
  พราหมณ์ ท่านถามสัมภวกุมารแล้วพึงรู้อรรถและธรรมได้<br>
  (พระศาสดาเมื่อทรงเปิดเผยความนั้น จึงตรัสว่า)<br>
  [๑๗๐] มหาพราหมณ์ภารทวาชะนั้นไปถึงสำนักสัมภวกุมารแล้ว<br>
  ได้เห็นเขากำลังเล่นอยู่นอกบ้าน<br>
  (สุจีรตพราหมณ์ได้ถามปัญหาว่า)<br>
  [๑๗๑] เราถูกพระเจ้าโกรัพยะผู้ทรงยศส่งมาเป็นทูต<br>
  พระเจ้าโกรัพยยุธิฏฐิละได้ตรัสอย่างนี้ว่า<br>
  ท่านพึงถามอรรถและธรรม พ่อหนูสัมภวะ ลุงถามเจ้าแล้ว<br>
  ขอเจ้าจงบอกอรรถและธรรมนั้นด้วยเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖๕ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๖. มหากปิชาดก (๕๑๖)<br>
  (สัมภวกุมารกล่าวว่า)<br>
  [๑๗๒] เอาเถิด ข้าพเจ้าจักบอกลุงตามอย่างคนที่ฉลาด<br>
  ก็พระราชาย่อมจะทรงทราบปัญหานั้นได้<br>
  แต่จะทรงกระทำหรือไม่เท่านั้น<br>
  (และเมื่อจะบอกปัญหาจึงกล่าวว่า)<br>
  [๑๗๓] ท่านพราหมณ์สุจีรตะ ใคร ๆ ถูกพระราชาตรัสถามแล้ว<br>
  พึงกราบทูลราชกิจที่จะทำในวันนี้ว่า พึงทำในวันพรุ่งนี้<br>
  ขอพระเจ้ายุธิฏฐิละอย่าทรงเชื่อฟังยับยั้งอยู่เลยในเมื่อประโยชน์เกิดขึ้น<br>
  [๑๗๔] ท่านพราหมณ์สุจีรตะ ใคร ๆ ถูกพระราชาตรัสถามแล้ว<br>
  พึงกราบทูลปัญหาที่เป็นไปภายในเท่านั้น<br>
  ไม่พึงให้ทรงดำเนินไปสู่หนทางที่ชั่วดุจคนหลงหาความคิดมิได้<br>
  [๑๗๕] พระราชาไม่ควรลืมตน ไม่ควรประพฤติอธรรม<br>
  ไม่ควรหยั่งลงไปในลัทธิที่ผิด ไม่พึงประกอบในสิ่งอันไม่เป็นประโยชน์<br>
  [๑๗๖] ขัตติยราชาพระองค์ใดทรงรู้จักทำเหตุเหล่านี้<br>
  ขัตติยราชาพระองค์นั้นย่อมทรงเจริญทุกเมื่อเหมือนดวงจันทร์ข้างขึ้น<br>
  [๑๗๗] พระองค์ย่อมทรงเป็นที่รักแห่งหมู่พระญาติ<br>
  และทรงรุ่งโรจน์ในหมู่มิตร ทรงมีพระปรีชา<br>
  เมื่อพระวรกายแตกทำลายไป จะทรงเข้าถึงโลกสวรรค์<br>
  สัมภวชาดกที่ ๕ จบ</p>
<p> ๖. มหากปิชาดก (๕๑๖)<br>
  ว่าด้วยพญาวานร<br>
  (พระศาสดาทรงประกาศเนื้อความนี้ว่า)<br>
  [๑๗๘] ได้มีพระราชาแห่งชนชาวกาสี ทรงผดุงรัฐให้เจริญ<br>
  ในกรุงพาราณสี แวดล้อมด้วยมิตรและอำมาตย์<br>
  ได้เสด็จไปยังมิคาชินอุทยาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖๖ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๖. มหากปิชาดก (๕๑๖)<br>
  [๑๗๙] ณ ที่นั้น ได้ทอดพระเนตรเห็นพราหมณ์เป็นโรคเรื้อน<br>
  ขาวพราวเป็นจุด ๆ และกลากเกลื้อน<br>
  มีเนื้อหลุดออกจากปากแผลเช่นกับดอกทองกวาว<br>
  มีร่างกายผ่ายผอม สะพรั่งไปด้วยเส้นเอ็น<br>
  [๑๘๐] ครั้นทอดพระเนตรเห็นคนตกยาก<br>
  ถึงความลำบากน่าสงสารยิ่งนัก<br>
  พระราชาทรงหวาดหวั่นพระหฤทัย<br>
  จึงตรัสถามว่า เจ้าเป็นยักษ์ประเภทไหน<br>
  [๑๘๑] มือและเท้าของเจ้าก็ด่าง ศีรษะยิ่งด่างกว่านั้น<br>
  เนื้อตัวของเจ้าก็ด่างพร้อย และมากไปด้วยกลากเกลื้อน<br>
  [๑๘๒] หลังของเจ้าเป็นปุ่มเป็นปมเหมือนกับเถาวัลย์ที่ขดกลม<br>
  อวัยวะของเจ้าก็เหมือนกับเถาวัลย์ที่มีข้อดำ<br>
  เรายังไม่เคยเห็นอะไรอื่นเป็นเช่นนี้<br>
  [๑๘๓] เจ้ามีเท้าหงิกงอ น่าหวาดเสียว มีร่างกายผ่ายผอม<br>
  สะพรั่งไปด้วยเส้นเอ็น ดูหิวกระหาย อดโซ<br>
  เจ้ามาจากที่ไหน และจะไปไหน<br>
  [๑๘๔] เจ้ามีรูปร่างอัปลักษณ์ ดูน่าเกลียด<br>
  ผิวพรรณก็ทราม ดูน่ากลัว<br>
  มารดาบิดาผู้ให้กำเนิดของเจ้าคงไม่ปรารถนาที่จะเห็นเจ้าเลย<br>
  [๑๘๕] ในชาติปางก่อนเจ้าได้ทำกรรมอะไรไว้ ได้ฆ่าคนที่ไม่ควรฆ่าหรือ<br>
  หรือเพราะทำกรรมอันโหดร้ายทารุณอย่างใดไว้<br>
  เจ้าจึงประสบทุกข์อย่างนี้<br>
  (ต่อแต่นั้นไป พราหมณ์จึงกล่าวว่า)<br>
  [๑๘๖] เชิญสดับเถิด พระเจ้าข้า ข้าพระพุทธเจ้าจักกราบทูล<br>
  ให้พระองค์ทรงทราบตามอย่างคนฉลาด<br>
  เพราะบัณฑิตทั้งหลายในโลกนี้สรรเสริญคนพูดความจริง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖๗ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๖. มหากปิชาดก (๕๑๖)<br>
  [๑๘๗] เมื่อข้าพระพุทธเจ้าผู้เดียวเที่ยวแสวงหาโค<br>
  ได้หลงล่วงเลยเข้าไปในป่าเปลี่ยวที่แห้งแล้งกันดาร<br>
  เงียบสงัด ซึ่งเป็นที่อยู่อาศัยแห่งช้างนานาชนิด<br>
  [๑๘๘] ข้าพระพุทธเจ้าได้หลงทางเข้าไปในป่าทึบ<br>
  ซึ่งเป็นที่สัญจรไปมาแห่งเนื้อร้าย<br>
  มีความหิวกระหาย ได้ท่องเที่ยวไปในป่านั้นตลอด ๗ วัน<br>
  [๑๘๙] ณ ที่ป่านั้น ข้าพระพุทธเจ้าได้เห็นต้นมะพลับต้นหนึ่ง<br>
  ซึ่งอยู่หมิ่นเหม่ มีกิ่งทอดตรงไปยังปากเหว<br>
  มีผลดก ข้าพระพุทธเจ้าปรารถนาจะกิน<br>
  [๑๙๐] ข้าพระพุทธเจ้ากินผลที่ลมพัดหล่น<br>
  ข้าพระพุทธเจ้าพอใจผลมะพลับเหล่านั้นมาก แต่ยังไม่อิ่ม<br>
  จึงปีนขึ้นไปบนต้นด้วยคิดว่า จักกินให้สบายบนต้นนั้น<br>
  [๑๙๑] ข้าพระพุทธเจ้ากินผลหนึ่งแล้วปรารถนาผลที่ ๒ ต่อไป<br>
  แต่นั้นกิ่งมันได้หักเหมือนถูกขวานตัด<br>
  [๑๙๒] ข้าพระพุทธเจ้านั้นพร้อมทั้งกิ่งไม้ มีเท้าชี้ฟ้า<br>
  ศีรษะปักลงตกไปในซอกเขา ซึ่งไม่มีที่จะยึดเหนี่ยว<br>
  [๑๙๓] ก็เพราะน้ำลึก ข้าพระพุทธเจ้าจึงหยั่งไม่ถึง<br>
  นอนทอดอาลัยอยู่ในซอกเขานั้น ไม่น้อยกว่า ๑๐ ราตรี<br>
  [๑๙๔] ต่อมา วานรตัวหนึ่งมีหางคล้ายหางโค<br>
  ท่องเที่ยวไปมาตามซอกเขาเป็นประจำ<br>
  ไต่ไปตามกิ่งไม้กัดกินผลไม้อยู่ ได้มาถึงสถานที่นั้น<br>
  [๑๙๕] มันเห็นข้าพระพุทธเจ้ามีร่างกายผอมเหลือง<br>
  ได้มีความการุญแก่ข้าพระพุทธเจ้า ถามไถ่ว่า<br>
  ท่านผู้เจริญ ท่านชื่ออะไร ทำไมจึงมาทนทุกข์อยู่ที่นี่อย่างนี้<br>
  [๑๙๖] เป็นมนุษย์หรืออมนุษย์ จงแนะนำตัวให้ข้าพเจ้าทราบด้วย<br>
  ข้าพระพุทธเจ้าได้ประนมอัญชลีแล้วกล่าวแก่มันอย่างนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖๘ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๖. มหากปิชาดก (๕๑๖)<br>
  [๑๙๗] ข้าพเจ้าเป็นมนุษย์ประสบความพินาศ<br>
  ข้าพเจ้าไม่มีทางที่จะไปจากที่นี่<br>
  เพราะฉะนั้น ข้าพเจ้าจึงขอบอกให้ท่านทราบ<br>
  ขอท่านจงมีความเจริญ ขอท่านจงเป็นที่พึ่งของข้าพเจ้าด้วย<br>
  [๑๙๘] วานรผู้กล้าหาญเที่ยวไปหาก้อนศิลาที่มีน้ำหนักที่ภูเขา<br>
  ผูกเถาวัลย์ที่ก้อนศิลาแล้ว ได้กล่าวคำนี้ว่า<br>
  [๑๙๙] มาเถิด มาขึ้นเกาะหลังข้าพเจ้า<br>
  ท่านจงใช้แขนทั้ง ๒ ข้างกอดคอข้าพเจ้าไว้<br>
  ข้าพเจ้าจะใช้กำลังช่วยท่านขึ้นไปจากซอกเขา<br>
  [๒๐๐] ข้าพระพุทธเจ้าสดับคำนั้นแล้ว<br>
  จึงขึ้นเกาะหลังพญาวานรผู้มีสิริ เป็นปราชญ์ตนนั้น<br>
  แล้วใช้แขนทั้ง ๒ กอดคอมันไว้<br>
  [๒๐๑] พญาวานรผู้มีเดช มีกำลังตนนั้น มีความลำบาก<br>
  กระโดดพาข้าพระพุทธเจ้าขึ้นจากซอกเขานั้นด้วยความยาก<br>
  [๒๐๒] ครั้นนำข้าพระพุทธเจ้าขึ้นมาแล้ว<br>
  พญาวานรผู้เป็นบัณฑิต กล้าหาญ ได้กล่าวคำนี้ว่า<br>
  เพื่อนรัก ท่านโปรดรักษาความปลอดภัยให้ข้าพเจ้าด้วยเถิด<br>
  ข้าพเจ้าจักหลับสักครู่หนึ่ง<br>
  [๒๐๓] สิงโต เสือโคร่ง เสือเหลือง หมี หมาป่า<br>
  และเสือดาวพึงเบียดเบียนข้าพเจ้าผู้หลับไป<br>
  ท่านเห็นพวกมันจงห้ามกันไว้ด้วย<br>
  [๒๐๔] พญาวานรนั้นครั้นให้ข้าพระพุทธเจ้าเป็นผู้ป้องกันแล้ว<br>
  จึงหลับไปครู่หนึ่ง<br>
  ครั้งนั้น ข้าพระพุทธเจ้ากลับได้ความคิดเห็นชั่วช้า<br>
  โดยไม่ทันคิดให้รอบคอบว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖๙ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๖. มหากปิชาดก (๕๑๖)<br>
  [๒๐๕] วานรนี้ก็เป็นอาหารของพวกมนุษย์<br>
  เช่นเดียวกับเนื้ออื่น ๆ ในป่าเหมือนกัน<br>
  ถ้ากระไร เราหิวพึงฆ่าวานรนี้กิน<br>
  [๒๐๖] อนึ่ง เราบริโภคอิ่มแล้วจักถือเอาเนื้อเป็นเสบียงเดินทาง<br>
  จักข้ามทางกันดาร และเราจักมีเสบียงเดินทาง<br>
  [๒๐๗] ทันใดนั้น ข้าพระพุทธเจ้าจึงหยิบก้อนหินแล้วทุ่มลงไป<br>
  ยังกระหม่อมวานร แต่การประหารของข้าพระพุทธเจ้า<br>
  ผู้มีร่างกายเหน็ดเหนื่อยเมื่อยล้าเพราะอดอาหารจึงมีกำลังด้อยไป<br>
  [๒๐๘] ก็พญาวานรนั้นทะลึ่งขึ้นโดยเร็วเพราะกำลังก้อนหินที่ทุ่มลงไป<br>
  มีตัวอาบไปด้วยเลือด ร้องไห้ มองดูข้าพระพุทธเจ้าด้วยดวงตา<br>
  ซึ่งเต็มไปด้วยน้ำตา พลางกล่าวว่า<br>
  [๒๐๙] ท่านอย่าทำข้าพเจ้าเลย ขอท่านจงมีความเจริญ<br>
  ท่านอย่าได้กระทำกรรมอันไม่สมควรเช่นนี้<br>
  อนึ่ง ท่านได้ชื่อว่ามีอายุยืนยาว ควรจะห้ามปรามคนเหล่าอื่น<br>
  [๒๑๐] ท่านคนผู้กระทำกรรมที่คนอื่นทำได้ยากนัก น่าอนาถจริงหนอ<br>
  เราช่วยท่านขึ้นจากเหวลึกที่ขรุขระยากที่จะขึ้นได้เช่นนี้<br>
  [๒๑๑] ท่านเป็นดุจเรานำมาจากปรโลก<br>
  ยังสำคัญเราว่าเป็นคนควรประทุษร้าย<br>
  ท่านนั้นเป็นคนชั่ว มีสันดานชั่วช้า จึงคิดแต่เหตุที่ชั่วนั้น<br>
  [๒๑๒] โอ ท่านผู้ไม่ตั้งอยู่ในธรรม<br>
  ขอท่านอย่าประสบเวทนาอันเผ็ดร้อนเลย<br>
  ขอบาปธรรมอย่าได้ฆ่าท่านเหมือนขุยไผ่ฆ่าต้นไผ่เลย<br>
  [๒๑๓] แน่ะท่านผู้มีบาปกรรม ไม่สำรวม เราไม่ไว้ใจท่าน<br>
  มาเถิด ท่านจงตามหลังเราไปใกล้ ๆ พอเห็นกัน<br>
  [๒๑๔] ท่านพ้นแล้วจากเงื้อมมือของสัตว์ร้าย ถึงถิ่นมนุษย์แล้ว<br>
  นี่แนะท่านผู้ไม่ตั้งอยู่ในธรรม นั่นหนทาง<br>
  ท่านจงไปทางนั้นตามสบายเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗๐ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๖. มหากปิชาดก (๕๑๖)<br>
  [๒๑๕] ครั้นกล่าวอย่างนี้แล้ว<br>
  วานรผู้มีปกติท่องเที่ยวไปตามขุนเขาล้างศีรษะที่เปื้อนเลือด<br>
  เช็ดน้ำตาแล้วกระโดดจากที่นั้นขึ้นไปยังภูเขา<br>
  [๒๑๖] ข้าพระพุทธเจ้านั้นถูกวานรนั้นแช่งด่า<br>
  ถูกความกระวนกระวายเบียดเบียน<br>
  มีกายเร่าร้อน จึงลงไปยังสายน้ำเพื่อจะดื่ม<br>
  [๒๑๗] ห้วงน้ำทั้งปวงปรากฏแก่ข้าพระพุทธเจ้า<br>
  เหมือนเดือดพล่านเพราะไฟ<br>
  เจือด้วยโลหิตเหมือนช้ำเลือดช้ำหนอง<br>
  [๒๑๘] หยาดน้ำมีประมาณเพียงใดตกต้องกายของข้าพระพุทธเจ้า<br>
  หัวฝีมีขนาดเท่าผลมะตูมครึ่งผลก็ผุดขึ้นมีประมาณเพียงนั้น<br>
  [๒๑๙] ฝีเหล่านั้นแตกแล้ว น้ำเลือดและน้ำหนอง<br>
  ไหลออกจากร่างกายของข้าพระพุทธเจ้าประดุจซากศพ<br>
  ข้าพระพุทธเจ้าจะไปทางใด จะเป็นหมู่บ้านและนิคมทั้งหลายก็ตาม<br>
  [๒๒๐] พวกมนุษย์ทั้งหญิงทั้งชายถูกกลิ่นเหม็นรบกวน<br>
  ต่างถือท่อนไม้ ห้ามกันข้าพระพุทธเจ้าว่า เจ้าอย่ามาทางนี้<br>
  [๒๒๑] บัดนี้ข้าพระพุทธเจ้าเสวยกรรมของตน<br>
  ที่ตนเองกระทำไว้ไม่ดีในปางก่อน<br>
  ข้าพระพุทธเจ้ามีทุกข์เช่นนี้ อยู่อย่างนี้ตลอด ๗ ปี<br>
  [๒๒๒] เพราะเหตุนั้น ข้าพระพุทธเจ้าจึงขอกราบทูลให้พระองค์ทรงทราบ<br>
  ขอความเจริญจงมีแก่ท่านทั้งหลายเท่าที่มาประชุมกัน ณ ที่นี้<br>
  ขอพระองค์อย่าทรงเป็นผู้ประทุษร้ายมิตรเลย<br>
  เพราะคนประทุษร้ายมิตรจัดเป็นคนเลว<br>
  [๒๒๓] บุคคลใดในโลกนี้ย่อมประทุษร้ายมิตร<br>
  บุคคลนั้นย่อมเป็นโรคเรื้อน โรคกลาก เกลื้อน<br>
  คนผู้มีปกติประทุษร้ายมิตรเมื่อตายไปย่อมเข้าถึงนรก<br>
  มหากปิชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗๑ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๗. ทกรักขสชาดก (๕๑๗)<br>
  ๗. ทกรักขสชาดก (๕๑๗)<br>
  ว่าด้วยผีเสื้อน้ำ<br>
  (เภรีปริพาชิกากล่าวปัญหาของรากษสว่า)<br>
  [๒๒๔] ถ้าว่ามหาบพิตรทั้ง ๗ พระองค์กำลังลอยเรืออยู่ในห้วงน้ำ<br>
  ผีเสื้อน้ำผู้แสวงหามนุษย์เป็นพลีกรรมยึดเรือไว้<br>
  มหาบพิตรจะทรงสละให้ผีเสื้อน้ำตามลำดับอย่างไร<br>
  (พระราชาสดับดังนั้นแล้ว จึงตรัสว่า)<br>
  [๒๒๕] โยมจะให้พระมารดาเป็นอันดับ ๑ ให้พระมเหสีแล้วให้อนุชา<br>
  แต่นั้นจะให้พระสหาย แล้วจะให้ปุโรหิตพราหมณ์เป็นอันดับที่ ๕<br>
  จะให้ตนเองเป็นอันดับที่ ๖ แต่จะไม่ให้มโหสธบัณฑิต<br>
  (เภรีปริพาชิกากล่าวคุณของมารดาว่า)<br>
  [๒๒๖] พระราชชนนีของมหาบพิตร ทรงบำรุงเลี้ยง ให้กำเนิด<br>
  และทรงเอ็นดูช่วยเหลือตลอดกาลนาน<br>
  เมื่อมหาบพิตรถูกฉัพภิพราหมณ์ประทุษร้าย<br>
  พระนางทรงเป็นบัณฑิตคิดเห็นประโยชน์<br>
  จึงทรงกระทำสิ่งอื่นแทนมหาบพิตร<br>
  ปลดเปลื้องมหาบพิตรจากการถูกลอบปลงพระชนม์<br>
  [๒๒๗] พระราชมารดานั้นทรงประทานพระชนม์ชีพ<br>
  ทรงครรภ์พระโอรสเช่นนั้น<br>
  เพราะโทษอะไร มหาบพิตรจึงจะประทานให้ผีเสื้อน้ำ<br>
  (พระราชาตรัสโทษของพระมารดาว่า)<br>
  [๒๒๘] พระมารดาของโยมประดับเครื่องอลังการที่ไม่ควรประดับ<br>
  เหมือนเด็กสาวกระซิกกระซี้กับคนเฝ้าประตู<br>
  และคนชั้นต่ำเกินขอบเขต<br>
  [๒๒๙] อนึ่ง ทรงส่งทูตไปยังพระราชาฝ่ายอื่นเสียเอง<br>
  เพราะโทษนั้น โยมจะพึงให้พระมารดาแก่รากษส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗๒ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๗. ทกรักขสชาดก (๕๑๗)<br>
  (เภรีปริพาชิกากล่าวคุณของพระนางนันทาเทวีว่า)<br>
  [๒๓๐] พระนางนันทาเทวีผู้ประเสริฐกว่าหมู่สนมนารี<br>
  มีพระเสาวนีย์น่ารัก ทรงอนุวัตรตามมหาบพิตร เป็นผู้ทรงศีล<br>
  มิได้ทรงเหินห่างมหาบพิตร ประดุจพระฉายาโดยส่วนเดียว<br>
  [๒๓๑] ปราศจากความกริ้วโกรธ ทรงมีบุญ<br>
  ฉลาด ทรงเล็งเห็นประโยชน์<br>
  เพราะโทษอะไร มหาบพิตรจะประทานมเหสีให้ผีเสื้อน้ำ<br>
  (พระราชาตรัสโทษของนางนันทาเทวีว่า)<br>
  [๒๓๒] พระนางนันทาเทวีนั้นชอบขอทรัพย์ที่ไม่ควรขอกับโยม<br>
  ผู้ถึงความร่าเริงยินดี ผู้ตกอยู่ในอำนาจสิ่งที่มิใช่ประโยชน์<br>
  เพื่อโอรสและธิดาของตน<br>
  [๒๓๓] โยมนั้นมีความกำหนัด จึงยอมให้ทรัพย์<br>
  ทั้งมีค่ามากและมีค่าน้อยเป็นจำนวนมาก<br>
  ครั้นยอมให้ทรัพย์ยากที่จะสละได้แล้ว ภายหลังจึงเศร้าโศกเสียใจ<br>
  เพราะโทษนั้นแหละ โยมจะพึงให้มเหสีแก่ผีเสื้อน้ำ<br>
  (เภรีปริพาชิกาทูลถามต่อไปว่า)<br>
  [๒๓๔] พระกนิษฐภาดาพระองค์ใดทรงยังชนบทให้เจริญ<br>
  เชิญเสด็จมหาบพิตรกลับพระราชมณเฑียรและทรงครอบงำ<br>
  นำทรัพย์จากราชสมบัติอื่นมาถวายเป็นจำนวนมาก<br>
  [๒๓๕] พระกนิษฐภาดาพระองค์นั้นประเสริฐกว่านายขมังธนูทั้งหลาย<br>
  ทรงกล้าหาญ มีพระปรีชาเฉียบแหลม<br>
  เพราะโทษอะไร มหาบพิตรจึงจะประทานให้แก่ผีเสื้อน้ำเล่า<br>
  (พระราชาตรัสโทษของพระกนิษฐาภาดาว่า)<br>
  [๒๓๖] อนุชาใดของโยมผู้ยังชนบทให้เจริญ<br>
  นำโยมกลับพระราชมณเฑียรและครอบงำ<br>
  นำทรัพย์จากราชสมบัติอื่นมาให้เป็นจำนวนมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗๓ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๗. ทกรักขสชาดก (๕๑๗)<br>
  [๒๓๗] อนุชานั้นประเสริฐกว่านายขมังธนูทั้งหลาย<br>
  กล้าหาญ และมีปัญญาเฉียบแหลม ยังเป็นเด็ก<br>
  แต่ดูหมิ่นโยมว่า พระราชาพระองค์นี้ทรงเป็นสุขเพราะเรา<br>
  [๒๓๘] พระแม่เจ้า เขาไม่มาแม้สู่ที่บำรุงของโยมเหมือนก่อน<br>
  เพราะโทษนั้น โยมจะพึงให้อนุชาแก่ผีเสื้อน้ำ<br>
  (เภรีปริพาชิกาบอกคุณของพระสหายนั้นว่า)<br>
  [๒๓๙] มหาบพิตรและธนุเสขกุมาร<br>
  ทั้ง ๒ กำเนิดราตรีเดียวกัน<br>
  ทั้ง ๒ เกิดในพระนครนี้ เป็นชาวปัญจาลนคร<br>
  เป็นสหายกันมีวัยเสมอกัน<br>
  [๒๔๐] กุมารนั้นติดตามมหาบพิตรท่องเที่ยวไป<br>
  ร่วมทุกข์ร่วมสุขกับมหาบพิตร<br>
  มีความขยันขวนขวายในราชกิจทุกอย่างของมหาบพิตร<br>
  ทั้งกลางวันและกลางคืน<br>
  เพราะโทษอะไร มหาบพิตรจึงจะประทานสหายให้ผีเสื้อน้ำเสียเล่า<br>
  (พระราชาตรัสโทษของพระสหายว่า)<br>
  [๒๔๑] พระแม่เจ้า ธนุเสขกุมารนี้หัวเราะดังกับโยม<br>
  เมื่อท่องเที่ยวไปกับโยม<br>
  แม้วันนี้เขาก็ยังหัวเราะดังเกินขอบเขตแบบนั้น<br>
  [๒๔๒] พระแม่เจ้า โยมแม้กำลังปรึกษากับพระเทวีอยู่ในที่รโหฐาน<br>
  ธนุเสขกุมารยังมิทันบอกกล่าว<br>
  ยังมิทันให้โยมรู้ตัวก่อน ก็พรวดพราดเข้าไป<br>
  [๒๔๓] เขาได้ช่อง ได้โอกาส<br>
  เพราะโทษนั้น โยมจึงจะให้สหายผู้ไม่มีความละอาย<br>
  ไม่เอื้อเฟื้อแก่ผีเสื้อน้ำ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗๔ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๗. ทกรักขสชาดก (๕๑๗)<br>
  (เภรีปริพาชิกาบอกคุณของเกวัฏฏปุโรหิตว่า)<br>
  [๒๔๔] ท่านเกวัฏฏปุโรหิตเป็นผู้ฉลาดในนิมิตทุกอย่าง<br>
  รู้สำเนียงเสียงร้องของสัตว์ทั้งปวง เชี่ยวชาญในคัมภีร์พระเวท<br>
  เชี่ยวชาญในเรื่องลางบอกเหตุ ในความฝัน<br>
  ชำนาญในการหาฤกษ์ยาม ในการเคลื่อนพลและเข้าประชิด<br>
  [๒๔๕] สามารถรู้โทษและคุณทั้งในภาคพื้นดินและอากาศ<br>
  เป็นผู้ฉลาดในคลองแห่งนักษัตร<br>
  เพราะโทษอะไร มหาบพิตรจึงจะประทานปุโรหิตพราหมณ์<br>
  ให้แก่ผีเสื้อน้ำเสียเล่า<br>
  (พระราชาตรัสโทษของปุโรหิตพราหมณ์ว่า)<br>
  [๒๔๖] พระแม่เจ้า แม้ท่ามกลางบริษัท<br>
  ปุโรหิตพราหมณ์ก็ลืมตาจ้องมองโยม<br>
  เพราะเหตุนั้น โยมจะให้ปุโรหิตผู้หยาบช้า<br>
  คล้ายกับเลิกคิ้วมองดูโยมแก่ผีเสื้อน้ำเสีย<br>
  (เภรีปริพาชิกาทูลถามต่อไปอีกว่า)<br>
  [๒๔๗] พระองค์ทรงครอบครองแผ่นดินมีสมุทรเป็นขอบเขต<br>
  มีสาครล้อมรอบประดุจต่างหู ทรงมีหมู่อำมาตย์แวดล้อม<br>
  [๒๔๘] ทรงมีแคว้นกว้างใหญ่ไพศาล<br>
  มีมหาสมุทรทั้ง ๔ เป็นขอบเขต<br>
  ทรงพิชิตสงคราม มีพลานุภาพมาก<br>
  ทรงเป็นเอกราชเหนือพื้นปฐพี<br>
  มหาบพิตรทรงมีพระอิสริยยศอันไพบูลย์<br>
  [๒๔๙] ทรงมีเหล่านารีจากชนบทต่าง ๆ ถึง ๑๖,๐๐๐ นาง<br>
  ล้วนประดับด้วยแก้วมุกดาและต่างหูแก้วมณี<br>
  งามเปรียบได้กับเทพกัญญา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗๕ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๘. ปัณฑรกนาคราชชาดก (๕๑๘)<br>
  [๒๕๐] ขอถวายพระพรพระบรมกษัตริย์<br>
  ชีวิตยืนยาวที่เพียบพร้อมด้วยองค์สมบัติทุกอย่างนี้<br>
  นักปราชญ์ทั้งหลายกล่าวว่า เป็นที่รักของคนที่มีความสุข<br>
  ผู้เพียบพร้อมด้วยสมบัติ ที่น่าปรารถนาทุกอย่าง<br>
  [๒๕๑] เมื่อเป็นเช่นนั้น เรื่องอะไรหรือเหตุไฉน มหาบพิตรจึงทรงสละ<br>
  พระชนม์ชีพที่สละได้ยาก คอยตามป้องกันบัณฑิตเล่า<br>
  (พระราชาตรัสบอกคุณของมโหสธบัณฑิตว่า)<br>
  [๒๕๒] พระแม่เจ้า เพราะท่านมโหสธแม้มาสู่เงื้อมมือโยมแล้ว<br>
  โยมยังไม่ทราบถึงความชั่วของท่านปราชญ์แม้สักเพียงอณูหนึ่ง<br>
  [๒๕๓] ถึงแม้ว่าโยมจะต้องตายไปก่อนในกาลไร ๆ ก็ตาม<br>
  ท่านมโหสธก็จะพึงช่วยลูกและหลานของโยมให้มีความสุข<br>
  [๒๕๔] ท่านมโหสธเห็นแจ่มแจ้งประโยชน์ทุกประการ<br>
  ทั้งอนาคตและปัจจุบัน โยมจะไม่ยอมให้ท่านมโหสธ<br>
  ผู้ไม่เคยทำความผิดแก่ผีเสื้อน้ำ<br>
  (เภรีปริพาชิกาเชิญชาวพระนครมากล่าวว่า)<br>
  [๒๕๕] ชาวปัญจาละทั้งหลาย<br>
  ท่านทั้งหลายจงสดับพระดำรัสของพระเจ้าจูฬนีนี้<br>
  พระองค์ทรงสละพระชนม์ชีพที่สละได้ยาก<br>
  คอยตามป้องกันบัณฑิต<br>
  [๒๕๖] พระเจ้าปัญจาละทรงสละชีวิตของพระชนนี พระมเหสี<br>
  พระกนิษฐภาดา พระสหาย และพราหมณ์ปุโรหิต<br>
  และแม้ของพระองค์เองรวมเป็น ๖ คน<br>
  [๒๕๗] ปัญญาให้สำเร็จประโยชน์ใหญ่หลวง<br>
  เป็นธรรมชาติละเอียดอ่อน เป็นเหตุให้เกิดแต่สิ่งที่ดี<br>
  ย่อมเป็นไปเพื่อประโยชน์เกื้อกูลในปัจจุบัน<br>
  และเพื่อความสุขในสัมปรายภพด้วยประการฉะนี้<br>
  ทกรักขสชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗๖ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๘. ปัณฑรกนาคราชชาดก (๕๑๘)<br>
  ๘. ปัณฑรกนาคราชชาดก (๕๑๘)<br>
  ว่าด้วยปัณฑรกนาคราช<br>
  (ปัณฑรกนาคราชคร่ำครวญว่า)<br>
  [๒๕๘] ภัยที่ตนเองก่อขึ้นย่อมติดตามคนไร้ปัญญา<br>
  พูดจาพล่อย ๆ ไม่ปกปิดความรู้<br>
  ขาดความระมัดระวัง ไม่ไตร่ตรองให้รอบคอบ<br>
  เหมือนพญาครุฑไล่จับปัณฑรกนาคราช<br>
  [๒๕๙] นรชนใดพอใจบอกมนต์ที่ลี้ลับ<br>
  ที่ตนควรจะปกปิดรักษา เพราะความเขลา<br>
  ภัยย่อมติดตามเขาผู้เปิดเผยมนต์โดยพลัน<br>
  เหมือนพญาครุฑไล่จับปัณฑรกนาคราช<br>
  [๒๖๐] มิตรเทียมไม่ควรจะรู้เนื้อความสำคัญซึ่งเป็นความลับ<br>
  แต่มิตรแท้ผู้ไม่รู้หรือรู้สิ่งที่ไม่เป็นประโยชน์<br>
  ก็ไม่ควรจะรู้ความลับนั้น<br>
  [๒๖๑] เราไว้วางใจอเจลก(ชีเปลือย)ว่า ผู้นี้เป็นสมณะ<br>
  ชาวโลกนับถือ อบรมตนดีแล้ว<br>
  ได้เปิดเผยบอกความลับแก่เขา<br>
  จึงล่วงเลยประโยชน์ ร้องไห้อยู่อย่างลำเค็ญ<br>
  [๒๖๒] พญาครุฑผู้ประเสริฐ สำหรับเขา<br>
  ข้าพเจ้าไม่อาจจะระวังวาจาที่เร้นลับอย่างยิ่งนี้ได้<br>
  เพราะเหตุนั้น ภัยจากฝ่ายเขาจึงมาถึงข้าพเจ้า<br>
  ข้าพเจ้าจึงล่วงเลยประโยชน์ ร้องไห้อยู่อย่างลำเค็ญ<br>
  [๒๖๓] นรชนใดสำคัญผู้นี้ว่า เป็นคนมีใจดี<br>
  บอกความลับกับคนที่เกิดในสกุลต่ำทราม<br>
  เพราะความรัก ความชัง หรือเพราะความเกรงกลัว<br>
  นรชนนั้นเป็นคนโง่ ต้องย่อยยับโดยไม่ต้องสงสัย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗๗ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๘. ปัณฑรกนาคราชชาดก (๕๑๘)<br>
  [๒๖๔] นรชนใดมีปกติพูดนอกเรื่อง นับเนื่องเข้าในพวกอสัตบุรุษ<br>
  ชอบกล่าวถ้อยคำในที่ประชุมชน<br>
  นรชนนั้นปราชญ์กล่าวว่า คนมีพิษร้าย ปากเสีย<br>
  ควรระมัดระวังคนเช่นนั้นให้ห่างไกล<br>
  [๒๖๕] ข้าพเจ้าได้ละทิ้งสิ่งที่น่าปรารถนาทั้งหมดไปแล้ว<br>
  คือ ข้าว น้ำ ผ้าแคว้นกาสี จุรณแก่นจันทน์แดง<br>
  หญิงที่เจริญใจ พวงดอกไม้ และเครื่องชโลมทา<br>
  ข้าแต่พญาครุฑ ข้าพเจ้าขอมอบชีวิตแก่ท่าน<br>
  (พญาครุฑกล่าวคาถาตำหนิปัณฑรกนาคราชว่า)<br>
  [๒๖๖] บรรดาเราทั้ง ๓ ในที่นี้ ใครหนอย่อมถูกตำหนิ<br>
  นาคราช เราทั้งหลายเป็นสัตว์มีชีวิตในโลกนี้<br>
  คือ สมณะ ครุฑ หรือว่าท่านกันแน่ย่อมถูกตำหนิ<br>
  ปัณฑรกนาคราช ท่านถูกข้าพเจ้าจับเพราะเหตุไร<br>
  (ปัณฑรกนาคราชฟังดังนั้น จึงกล่าวว่า)<br>
  [๒๖๗] อเจลกนั้นเป็นผู้ที่ข้าพเจ้ายกย่องว่า เป็นสมณะ<br>
  เป็นที่รักของข้าพเจ้า และข้าพเจ้ายกย่องด้วยใจจริง<br>
  ข้าพเจ้าจึงได้เปิดเผยบอกความลับแก่เขา<br>
  จึงได้ล่วงเลยประโยชน์ ร้องไห้อยู่อย่างลำเค็ญ<br>
  (พญาครุฑกล่าวว่า)<br>
  [๒๖๘] แท้จริง สัตว์ชื่อว่าจะไม่ตายไม่มีในแผ่นดิน<br>
  ปัญญามีอยู่หลายอย่าง บุคคลไม่ควรนินทา<br>
  นรชนในโลกนี้ย่อมบรรลุคุณวิเศษที่ยังไม่บรรลุ<br>
  ได้ด้วยสัจจะ ๑ ธรรมะ ๑ ปัญญา ๑ ทมะ ๑<br>
  [๒๖๙] มารดาบิดานับว่าเป็นผู้ยอดเยี่ยมแห่งเผ่าพันธุ์<br>
  บุคคลที่ ๓ ผู้ช่วยเหลือเขาไม่มี<br>
  เมื่อระแวงสงสัยว่า ความลับที่ปรึกษาไว้จะแตก<br>
  ก็ไม่พึงบอกความลับที่สำคัญ แม้แก่มารดาบิดาเหล่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗๘ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๘. ปัณฑรกนาคราชชาดก (๕๑๘)<br>
  [๒๗๐] เมื่อสงสัยว่า มนต์จะแตกทำลาย<br>
  บัณฑิตไม่พึงบอกความลับที่สำคัญแม้แก่มารดาบิดา<br>
  พี่สาวน้องสาว พี่ชายน้องชาย<br>
  เพื่อนสหาย หรือญาติพวกพ้องของตน<br>
  [๒๗๑] ถึงภรรยาจะยังสาวพูดจาไพเราะ ถึงพร้อมด้วยบุตรธิดา<br>
  มีรูปร่างสวยงาม มีเกียรติยศชื่อเสียง มีหมู่ญาติแวดล้อม<br>
  พูดอ้อนสามี เมื่อสงสัยว่า ความลับที่ปรึกษาไว้จะแตก<br>
  บัณฑิตไม่พึงบอกความลับที่สำคัญแม้แก่นาง<br>
  [๒๗๒] บัณฑิตไม่พึงเปิดเผยความลับ<br>
  พึงรักษาความลับนั้นไว้เหมือนรักษาขุมทรัพย์<br>
  เพราะว่าความลับบุคคลรู้อยู่ไม่เปิดเผยได้เป็นการดี<br>
  [๒๗๓] บัณฑิตไม่ควรบอกความลับแก่สตรี ๑ ศัตรู ๑<br>
  คนที่ใช้อามิสล่อ ๑ คนผู้ล้วงความลับ ๑<br>
  [๒๗๔] คนผู้รู้ความลับที่ผู้อื่นไม่รู้<br>
  เพราะกลัวความลับที่ปรึกษาหารือกันไว้จะแตก<br>
  ย่อมอดกลั้นไว้ดุจบุคคลผู้เป็นทาสเขา<br>
  [๒๗๕] คนมีประมาณเท่าใดล่วงรู้ความลับที่เขาปรึกษากัน<br>
  คนมีประมาณเท่านั้นเป็นบุคคลที่น่าหวาดกลัวของเขา<br>
  เพราะฉะนั้น บุคคลไม่ควรเปิดเผยความลับ<br>
  [๒๗๖] เวลากลางวันควรพูดความลับในที่สงัด<br>
  เวลากลางคืนไม่ควรพูดดังเกินไป<br>
  เพราะเหตุว่าคนแอบฟังได้ยินความลับที่ปรึกษากันเข้า<br>
  ความลับนั้นจะถึงการแพร่งพรายโดยเร็วพลัน<br>
  [๒๗๗] นครใหญ่ที่สร้างด้วยเหล็ก ไม่มีประตู<br>
  มีโรงเรือนล้วนสร้างด้วยเหล็ก<br>
  มีคูขุดไว้ล้อมรอบ ย่อมปรากฏแม้ฉันใด<br>
  แม้ผู้มีความคิดอันลี้ลับในโลกนี้ก็ปรากฏแก่เราฉันนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗๙ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๘. ปัณฑรกนาคราชชาดก (๕๑๘)<br>
  [๒๗๘] นาคราชผู้มีลิ้นสองแฉก นรชนเหล่าใดปกปิดความคิดไว้<br>
  ไม่พูดพล่อย มั่นคงอยู่ในประโยชน์ของตน<br>
  ศัตรูทั้งหลายย่อมหลีกห่างไกลจากนรชนเหล่านั้น<br>
  เหมือนคนรักชีวิตหลีกห่างไกลจากหมู่สัตว์อสรพิษฉะนั้น<br>
  (เมื่อพญาครุฑกล่าวอย่างนั้นแล้ว ปัณฑรกนาคราชจึงกล่าวว่า)<br>
  [๒๗๙] อเจลกละทิ้งบ้านเรือนแล้วบวช มีศีรษะโล้น<br>
  ประพฤติเป็นคนเปลือยเพราะเหตุแห่งการหากิน<br>
  เพราะข้าพเจ้าเปิดเผยความลับกับเขาแล<br>
  จึงได้เสื่อมจากอรรถและธรรม<br>
  [๒๘๐] พญาครุฑ บุคคลกระทำอย่างไร<br>
  มีศีลอย่างไร บำเพ็ญวัตรอะไร<br>
  ประพฤติละความยึดมั่นว่าเป็นของเราอย่างไร<br>
  จึงจะเป็นสมณะได้<br>
  อนึ่ง สมณะกระทำอย่างไรจึงจะเข้าถึงแดนสวรรค์ได้<br>
  (พญาครุฑกล่าวว่า)<br>
  [๒๘๑] บุคคลประกอบด้วยหิริ ด้วยความอดกลั้น<br>
  ด้วยการฝึกตน ไม่โกรธ ละคำส่อเสียด<br>
  ประพฤติละความยึดมั่นว่าเป็นของเราเสีย<br>
  จึงจะเป็นสมณะได้<br>
  สมณะกระทำอย่างนี้จึงจะเข้าถึงแดนสวรรค์ได้<br>
  (ปัณฑรกนาคราชเมื่อจะขอชีวิต จึงกล่าวว่า)<br>
  [๒๘๒] มารดากอดสัมผัสบุตรอ่อนซึ่งเกิดแต่ตน<br>
  แผ่ซ่านเรือนร่างทุกส่วนสัดปกป้องฉันใด<br>
  ท่านผู้เป็นจอมแห่งนก ท่านจงปรากฏแก่ข้าพเจ้าแม้ฉันนั้น<br>
  เหมือนมารดาเอ็นดูบุตร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘๐ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๘. ปัณฑรกนาคราชชาดก (๕๑๘)<br>
  (พญาครุฑเมื่อจะให้ชีวิตแก่ปัณฑรกนาคราช จึงกล่าวว่า)<br>
  [๒๘๓] เอาเถิด ท่านผู้มีลิ้นสองแฉก<br>
  วันนี้ท่านจงพ้นจากการถูกฆ่า<br>
  ธรรมดาลูกมี ๓ ประเภท คือ<br>
  (๑) ลูกศิษย์ (๒) ลูกบุญธรรม (๓) ลูกในไส้<br>
  อย่างอื่นหามีไม่ ท่านจงยินดีเถิด<br>
  ท่านได้เป็นบุตรประเภทหนึ่งของข้าพเจ้าแล้ว<br>
  (พระศาสดาตรัสพระคาถาแล้วทรงประกาศความนั้นว่า)<br>
  [๒๘๔] พญาครุฑกล่าวอย่างนี้แล้ว<br>
  ก็โผลงจับภาคพื้นปล่อยพญานาค<br>
  กล่าวว่า วันนี้ท่านรอดพ้นภัยทั้งปวงแล้ว<br>
  จงเป็นผู้มีข้าพเจ้าคุ้มครองทั้งทางบกทางน้ำเถิด<br>
  [๒๘๕] หมอผู้ฉลาดเป็นที่พึ่งของคนไข้ได้ฉันใด<br>
  ห้วงน้ำเย็นเป็นที่พึ่งของคนผู้กระหายได้ฉันใด<br>
  ที่พักเป็นที่พึ่งของคนผู้ถูกความเย็นเพราะหิมะรบกวนฉันใด<br>
  แม้ข้าพเจ้าก็จะเป็นที่พึ่งของท่านฉันนั้น<br>
  (พญาครุฑเห็นเหตุนั้นแล้ว จึงกล่าวว่า)<br>
  [๒๘๖] นี่พญานาคผู้เกิดในครรภ์<br>
  ท่านเชื่อมสัมพันธ์กับพญาครุฑ ผู้เกิดในฟองไข่ที่เป็นศัตรู<br>
  ยังนอนแยกเขี้ยวอยู่ ภัยนั้นมีมาแต่ไหนหนอ<br>
  (พญานาคกล่าวว่า)<br>
  [๒๘๗] ในศัตรูบุคคลพึงระแวงไว้ก่อน แม้ในมิตรก็ไม่พึงวางใจ<br>
  ภัยที่เกิดขึ้นจากคนไม่มีภัยย่อมกัดกร่อนจนถึงโคนราก<br>
  [๒๘๘] บุคคลจะพึงวางใจในคนผู้เคยทำการทะเลาะกันมาแล้วได้<br>
  อย่างไรเล่า บุคคลผู้ดำรงอยู่ด้วยการเตรียมตัวอยู่เป็นนิตย์<br>
  ย่อมไม่ยินดีกับศัตรู<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘๑ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๙. สัมพุลาชาดก (๕๑๙)<br>
  [๒๘๙] พึงทำให้ผู้อื่นวางใจตน แต่ตนเองไม่พึงวางใจเขา<br>
  ไม่พึงให้ผู้อื่นระแวงตน แต่ตนพึงระแวงผู้อื่น<br>
  วิญญูชนพึงพยายามโดยที่ผู้อื่นจะไม่รู้ความเป็นไปของตน<br>
  (พระศาสดาทรงประกาศความนั้นว่า)<br>
  [๒๙๐] สัตว์ผู้ประเสริฐทั้ง ๒ นั้นมีเพศพรรณดุจเทพยดาสุขุมาลชาติ<br>
  มีทรวดทรงสัณฐานและวัยงามเสมอกัน<br>
  บริสุทธิ์ มีกองกุศลผลบุญ คลอเคลียกันไป<br>
  เหมือนพาหนะเทียมด้วยม้า ได้เข้าไปหากรัมปิยอเจลก<br>
  [๒๙๑] ลำดับนั้นแล ปัณฑรกนาคราชได้เข้าไปหาอเจลก<br>
  ตามลำพังตนเองแล้วได้กล่าวอย่างนี้ว่า วันนี้ ข้าพเจ้ารอดตาย<br>
  ผ่านพ้นภัยทั้งปวงมาได้ คงไม่เป็นที่พอใจของท่านแน่นอน<br>
  (อเจลกกล่าวว่า)<br>
  [๒๙๒] ก็พญาครุฑเป็นที่รักของเราอย่างแท้จริง<br>
  ยิ่งกว่าปัณฑรกนาคราชโดยไม่ต้องสงสัย เรานั้นมีความรักใคร่<br>
  ทั้ง ๆ ที่รู้อยู่ ก็ได้กระทำกรรมชั่วช้านั้นลงไป<br>
  หาทำไปเพราะความโง่เขลาไม่<br>
  (นาคราชกล่าวว่า)<br>
  [๒๙๓] ธรรมดาบรรพชิตผู้พิจารณาเห็นโลกนี้และโลกหน้า<br>
  ย่อมจะไม่มีความคิดว่า สิ่งนี้เป็นที่รักของเรา<br>
  หรือสิ่งนี้ไม่เป็นที่รักของเรา ก็ท่านเป็นผู้ไม่สำรวม<br>
  แต่ประพฤติลวงชาวโลกนี้ด้วยเพศแห่งผู้มีความสำรวมด้วยดี<br>
  [๒๙๔] ท่านมิใช่พระอริยะ แต่ทำเหมือนพระอริยะ<br>
  มิใช่คนสำรวม แต่ทำเหมือนคนสำรวม<br>
  มีชาติต่ำทราม หาใช่ผู้ประเสริฐไม่<br>
  ได้ประพฤติชั่วช้าลามกเป็นอันมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘๒ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๙. สัมพุลาชาดก (๕๑๙)<br>
  (ครั้นตำหนิแล้วเมื่อจะสาป จึงกล่าวว่า)<br>
  [๒๙๕] เจ้าคนผู้มีนิสัยประทุษร้าย เจ้าเป็นคนประทุษร้ายมิตร<br>
  ผู้ไม่ประทุษร้าย ทั้งเป็นคนพูดจาส่อเสียด<br>
  ด้วยการกล่าวคำสัตย์นี้ ขอศีรษะของเจ้าจงแตก ๗ เสี่ยง<br>
  (พระศาสดาทรงประกาศความที่พระเทวทัตถูกแผ่นดินสูบ จึงตรัสว่า)<br>
  [๒๙๖] เพราะเหตุนั้น บุคคลไม่ควรประทุษร้ายมิตร<br>
  เพราะว่าคนอื่นที่จะเลวกว่าคนผู้ประทุษร้ายมิตรไม่มี<br>
  อเจลกถูกสัตว์มีพิษสาปกำจัดลงแล้วในแผ่นดิน<br>
  ทั้ง ๆ ที่ปฏิญญาว่า เรามีความสำรวม<br>
  ก็ถูกทำลายแล้วด้วยคำของจอมนาคินทร์<br>
  ปัณฑรกนาคราชชาดกที่ ๘ จบ</p>
<p> ๙. สัมพุลาชาดก (๕๑๙)<br>
  ว่าด้วยความซื่อสัตย์ของพระนางสัมพุลา<br>
  (ยักษ์ทานพเห็นพระนางสัมพุลามีจิตปฏิพัทธ์ จึงกล่าวว่า)<br>
  [๒๙๗] โอ้ แม่นางผู้มีลำขาอันกลมกลึง เธอเป็นใคร<br>
  ยืนสั่นสะท้านอยู่แต่ผู้เดียวใกล้ ๆ ซอกเขา<br>
  เธอผู้มีทรวดทรงน่าเคล้าคลึง เราถามแล้ว<br>
  ขอเธอจงบอกชื่อและเผ่าพันธุ์แก่เรา<br>
  [๒๙๘] แม่นางผู้มีทรวดทรงอันงดงาม<br>
  เธอเป็นใคร หรือเป็นกัลยาณีของใคร<br>
  ส่องสว่างไสวไปทั่วป่าที่น่ารื่นรมย์ซึ่งเป็นที่ที่สีหพยัคฆ์อยู่อาศัย<br>
  แม่นางผู้เจริญ เราขอไหว้เธอ เราคือทานพขอนอบน้อมแก่เธอ<br>
  (พระนางสัมพุลาได้ฟังดังนั้น จึงได้ตอบว่า)<br>
  [๒๙๙] ข้าพเจ้าชื่อสัมพุลาเป็นพระชายาของพระราชบุตรพระเจ้ากรุงกาสี<br>
  ซึ่งประชาชนรู้จักพระองค์โดยพระนามว่า เจ้าชายโสตถิเสน<br>
  ทานพผู้เจริญ ขอท่านจงทราบอย่างนี้<br>
  ข้าพเจ้าสัมพุลาขอไหว้ท่าน ขอนอบน้อมแก่ท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘๓ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๙. สัมพุลาชาดก (๕๑๙)<br>
  [๓๐๐] ท่านผู้เจริญ พระราชโอรสแห่งวิเทหราช<br>
  ทรงอาดูรประทับอยู่ในป่า<br>
  ข้าพเจ้าอุปัฏฐากพระองค์ผู้ทรงถูกโรคเบียดเบียนตัวต่อตัว<br>
  [๓๐๑] อนึ่ง ข้าพเจ้าแสวงหาของป่า<br>
  นำรวงผึ้งหรือเนื้อที่เป็นเดนใดมา พระองค์ก็เสวยสิ่งนั้น<br>
  วันนี้พระสรีระของพระองค์คงจะเหี่ยวแห้งแน่นอน<br>
  (ทั้ง ๒ กล่าวโต้ตอบกันต่อไปว่า)<br>
  [๓๐๒] แม่นางสัมพุลา เธอจะทำอะไรได้กับพระราชบุตร<br>
  ผู้ทรงระงมไปด้วยความอาดูรอยู่ในป่า<br>
  เราจะเป็นภัสดาของเธอ<br>
  [๓๐๓] เพราะอัตภาพที่ทุรพล เดือดร้อนเพราะความเศร้าโศก<br>
  รูปร่างของข้าพเจ้าจะงดงามได้อย่างไร ท่านผู้เจริญ<br>
  ขอท่านจงแสวงหาหญิงอื่นที่สวยงามกว่าข้าพเจ้าเถิด<br>
  [๓๐๔] มาเถิดแม่นาง จงขึ้นมายังภูเขาลูกนี้<br>
  เรามีภรรยาอยู่ ๔๐๐ นาง<br>
  เธอจะประเสริฐกว่านางเหล่านั้น<br>
  และจะสัมฤทธิ์ความประสงค์ทุกอย่าง<br>
  [๓๐๕] แม่นางผู้มีผิวพรรณเปล่งปลั่งประดุจดวงดาว<br>
  เธอมีใจประสงค์สิ่งหนึ่งสิ่งใด<br>
  สิ่งนั้นทั้งหมดของพี่มีอยู่มาก หาได้ง่าย<br>
  ขอเธอจงมาร่วมอภิรมย์กับพี่ ณ วันนี้เถิด<br>
  [๓๐๖] แม่นางสัมพุลา ถ้าเธอไม่ยอมเป็นมเหสี<br>
  เธอก็ควรจะเป็นอาหารเช้าของเราในวันรุ่งขึ้น<br>
  [๓๐๗] ฝ่ายเจ้าทานพกินคน มีผมเป็นกระเซิง ๗ ชั้น<br>
  หยาบช้าทารุณ มีผิวกายดำแดง<br>
  ได้จับพระนางสัมพุลานั้นผู้ไม่เห็นที่พึ่งในป่ารวบไว้ในวงแขน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘๔ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๙. สัมพุลาชาดก (๕๑๙)<br>
  [๓๐๘] ส่วนพระนางสัมพุลานั้นถูกปีศาจผู้ทารุณเห็นแก่อามิสข่มเหง<br>
  ตกอยู่ในอำนาจของศัตรู ก็เศร้าโศกรำพันถึงแต่พระสวามีเท่านั้น<br>
  [๓๐๙] การที่รากษสจะกินเรา<br>
  ถึงกระนั้น ก็หาใช่เป็นความทุกข์ของเราไม่<br>
  เราทุกข์อยู่แต่ว่า พระลูกเจ้าจะเข้าพระทัยผิด<br>
  [๓๑๐] เทพเจ้าทั้งหลายเห็นจะไม่มีอยู่แน่<br>
  ท้าวโลกบาลทั้งหลายชะรอยจะไม่มีในโลกนี้แน่นอน<br>
  คนที่จะห้ามปรามยักษ์ผู้ไม่สำรวมทำการหยาบช้าคงไม่มีแน่นอน<br>
  (ท้าวสักกะทรงใคร่ครวญทราบเหตุนั้นแล้ว ฉวยเอาพระขรรค์เพชรรีบเสด็จไป<br>
  ประทับยืนบนกระท่อมของทานพยักษ์ ตรัสว่า)<br>
  [๓๑๑] นางนี้มีเกียรติยศชื่อเสียง ประเสริฐกว่าหญิงทั้งหลาย<br>
  เป็นหญิงฉลาด เรียบร้อย มีเดชรุ่งเรืองดุจกองเพลิง<br>
  เจ้ารากษส ถ้าเจ้ากินหญิงสาวผู้นั้น<br>
  ศีรษะของเจ้าจะพึงแตก ๗ เสี่ยง เจ้าอย่าทำให้นางเดือดร้อน<br>
  จงปล่อยนางไป เพราะนางเป็นหญิงมีสามี<br>
  (พระศาสดาทรงประกาศความนั้นว่า)<br>
  [๓๑๒] ก็พระนางสัมพุลารอดพ้นจากยักษ์กินคนแล้ว<br>
  ก็เสด็จกลับสู่อาศรมดุจแม่นกซึ่งมีลูกอ่อนมีอันตรายบินกลับรัง<br>
  ดุจแม่โคนมกลับมายังที่อยู่อาศัยที่ปราศจากลูกโค<br>
  [๓๑๓] พระนางสัมพุลาราชบุตรีผู้มียศ<br>
  เมื่อไม่ทรงเห็นพระสวามีผู้เป็นที่พึ่งในป่า<br>
  ก็มีดวงพระเนตรพร่าพรายเพราะความร้อน<br>
  ทรงกันแสงอยู่ ณ ที่นั้น<br>
  [๓๑๔] เมื่อไม่ทรงพบพระราชบุตร พระนางก็ทรงไหว้วอน<br>
  สมณพราหมณ์และฤๅษีผู้สมบูรณ์ด้วยจรณะว่า<br>
  ดิฉันขอถึงพระคุณเจ้าทั้งหลายเป็นที่พึ่งที่ระลึก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘๕ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๙. สัมพุลาชาดก (๕๑๙)<br>
  [๓๑๕] เมื่อไม่ทรงพบพระราชบุตร ก็ทรงไหว้วอนราชสีห์<br>
  เสือโคร่ง และหมู่เนื้อเหล่าอื่นในป่าว่า<br>
  ข้าพเจ้าขอถึงท่านทั้งหลายเป็นที่พึ่งที่ระลึก<br>
  [๓๑๖] เมื่อไม่ทรงพบพระราชบุตร ก็ทรงไหว้วอนเทพเจ้า<br>
  ผู้สิงสถิตอยู่ที่กอหญ้าลดาวัลย์และหมู่ไม้โอสถตลอดจนบรรพต<br>
  และพงศ์ไพรว่า ข้าพเจ้าขอถึงท่านทั้งหลายเป็นที่พึ่งที่ระลึก<br>
  [๓๑๗] เมื่อไม่ทรงพบพระราชบุตร ก็ทรงไหว้วอน<br>
  หมู่ดาวนักษัตรในยามราตรีซึ่งมีรัศมีเสมอด้วยดอกราชพฤกษ์ว่า<br>
  ข้าพเจ้าขอถึงท่านเป็นที่พึ่งที่ระลึก<br>
  [๓๑๘] เมื่อไม่ทรงพบพระราชบุตร ก็ทรงไหว้วอนเทพเจ้า<br>
  ผู้สถิตที่แม่น้ำคงคาซึ่งมีนามว่าภาคีรถี<br>
  เป็นที่รองรับการไหลมาแห่งแม่น้ำสายอื่นจำนวนมากว่า<br>
  ข้าพเจ้าขอถึงท่านเป็นที่พึ่งที่ระลึก<br>
  [๓๑๙] เมื่อไม่ทรงพบพระราชบุตร ก็ทรงไหว้วอน<br>
  (เทพเจ้าผู้สิงสถิตอยู่ ณ) ภูเขาหิมวันต์ที่ประเสริฐกว่าขุนเขาทั้งปวง<br>
  ซึ่งเต็มด้วยศิลาว่า ข้าพเจ้าขอถึงท่านเป็นที่พึ่งที่ระลึก<br>
  (โสตถิเสนทูลถามพระนางสัมพุลาว่า)<br>
  [๓๒๐] พระราชบุตรีผู้มียศ พระนางกลับมาจนเย็นค่ำเชียวหนอ<br>
  วันนี้พระนางสมคบกับใครหนอ<br>
  ใครกันหนอเป็นที่รักของพระนางยิ่งกว่าหม่อมฉัน<br>
  (พระนางสัมพุลาตรัสว่า)<br>
  [๓๒๑] หม่อมฉันถูกทานพผู้เป็นศัตรูนั้นจับไว้<br>
  ได้กล่าวกับมันอย่างนี้ว่า<br>
  การที่รากษสจะกินเรา ถึงกระนั้นก็หาใช่ความทุกข์ของเราไม่<br>
  เราทุกข์อยู่แต่ว่า พระลูกเจ้าจะเข้าพระทัยผิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘๖ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๙. สัมพุลาชาดก (๕๑๙)<br>
  (โสตถิเสนได้ฟังดังนั้นแล้วจึงตรัสว่า)<br>
  [๓๒๒] นางโจรมีเล่ห์เหลี่ยมมากมาย ยากที่จะหาความสัตย์ได้<br>
  หญิงทั้งหลายมีภาวะรู้ได้ยากเหมือนปลาที่ว่ายไปในน้ำ<br>
  (พระนางสัมพุลาทรงทำสัจกิริยาหลั่งน้ำลงที่ศีรษะของโสตถิเสนนั้นว่า)<br>
  [๓๒๓] ขอความสัตย์จงคอยพิทักษ์รักษาหม่อมฉัน<br>
  อย่างที่หม่อมฉันไม่เคยรักชายอื่นยิ่งไปกว่าทูลกระหม่อมเถิด<br>
  ด้วยการกล่าวคำสัตย์นี้ ขอพระโรคของทูลกระหม่อมจงระงับไป<br>
  (พระสสุรดาบสตรัสถามพระนางสัมพุลาผู้มีอินทรีย์เหี่ยวแห้งว่า)<br>
  [๓๒๔] พญาช้าง ๗๐๐ เชือกซึ่งมีทหารถืออาวุธอย่างเข้มแข็งขับขี่<br>
  และนายขมังธนูอีก ๑,๖๐๐ นายเฝ้ารักษาตลอดคืนตลอดวัน<br>
  แม่นางผู้เจริญ พระนางยังจะพบศัตรูชนิดไหนอีก<br>
  (พระนางสัมพุลากราบทูลว่า)<br>
  [๓๒๕] ขอเดชะพระบิดา พระราชบุตรทอดพระเนตรเห็น<br>
  นางสนมนารีผู้ประดับตบแต่งเรือนร่าง มีผิวพรรณงามดังกลีบปทุม<br>
  รุ่นกำดัด มีเสียงไพเราะดังนางพญาหงส์<br>
  และทรงสดับเสียงหัวเราะขับกล่อมประโคม<br>
  บัดนี้สำหรับหม่อมฉัน พระลูกเจ้าหาเป็นดังเช่นก่อนไม่<br>
  [๓๒๖] ขอเดชะพระบิดา สนมนารีเหล่านั้น<br>
  ทรงเครื่องประดับล้วนเป็นทองคำ มีเรือนร่างเฉิดโฉม<br>
  ประดับด้วยอลังการนานาชนิด เพริศพริ้งดังสาวสวรรค์<br>
  เป็นที่โปรดปรานของท้าวโสตถิเสน ล้วนมีทรวดทรงหาที่ติมิได้<br>
  เป็นขัตติยกัญญาพากันปรนเปรอท้าวเธออยู่<br>
  [๓๒๗] ขอเดชะพระบิดา ถ้าหากพระราชโอรส<br>
  ทรงยกย่องหม่อมฉันและไม่ทรงดูหมิ่นหม่อมฉัน<br>
  เหมือนคราวที่หม่อมฉัน เคยเที่ยวแสวงหาผลาผล<br>
  เลี้ยงดูพระสวามีอยู่ในป่าในกาลก่อนไซร้ สำหรับหม่อมฉัน<br>
  ป่านั้นแหละประเสริฐกว่าราชสมบัติในกรุงพาราณสีนี้เสียอีก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘๗ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๑๐. คันธตินทุกชาดก (๕๒๐)<br>
  [๓๒๘] นารีผู้มีอาภรณ์เกลี้ยงเกลาประดับตกแต่งร่างกายอย่างสวยงาม<br>
  ถึงพร้อมด้วยคุณสมบัติทุกอย่าง อยู่ในเรือนที่มีข้าวและน้ำ<br>
  ที่เขาตระเตรียมไว้อย่างไพบูลย์อันใด แต่ไม่เป็นที่รักของสามี<br>
  การที่นารีนั้นฆ่าตัวตายเสียยังประเสริฐกว่าการอยู่ครองเรือนนั้น<br>
  [๓๒๙] แม้หญิงใดเป็นคนกำพร้า ขัดสน ไร้เครื่องประดับ<br>
  นอนบนเสื่อลำแพน แต่เจ้าหล่อนเป็นที่รักของสามี<br>
  หญิงนี้แลแม้จะเป็นคนกำพร้าก็ยังประเสริฐกว่า<br>
  หญิงที่ถึงพร้อมด้วยคุณสมบัติทุกอย่าง แต่ไม่เป็นที่รักของสามี<br>
  (พระสสุรดาบสตรัสสอนพระราชโอรสว่า)<br>
  [๓๓๐] หญิงผู้เกื้อกูลชายผู้เป็นสามีหาได้ยากยิ่ง<br>
  สามีผู้เกื้อกูลหญิงผู้เป็นภรรยาก็หาได้ยาก เจ้าผู้จอมชน<br>
  พระนางสัมพุลาเป็นภรรยาผู้เกื้อกูลต่อเจ้าและเป็นผู้มีศีล<br>
  เจ้าจงประพฤติต่อพระนางสัมพุลาอย่างยุติธรรมเถิด<br>
  (พระเจ้าโสตถิเสนเมื่อจะมอบอิสริยยศแก่พระนางสัมพุลา จึงตรัสว่า)<br>
  [๓๓๑] พระน้องนางผู้เจริญ ถ้าเมื่อพระน้องนาง<br>
  ได้โภคะอันไพบูลย์แล้วละความริษยาได้จนวันตาย<br>
  พี่และราชกัญญาเหล่านี้ทั้งหมดจะทำตามคำของพระน้องนาง<br>
  สัมพุลาชาดกที่ ๙ จบ</p>
<p> ๑๐. คันธตินทุกชาดก (๕๒๐)<br>
  ว่าด้วยเทวดาชื่อคันธตินทุกะ<br>
  (พระโพธิสัตว์ครั้งเกิดเป็นรุกขเทวดาชื่อคันธตินทุกะ แสดงธรรมถวายพระราชาว่า)<br>
  [๓๓๒] ความไม่ประมาทเป็นทางไม่ตาย<br>
  ความประมาทเป็นทางแห่งความตาย<br>
  คนผู้ไม่ประมาทชื่อว่าย่อมไม่ตาย<br>
  คนประมาทเหมือนคนตายแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘๘ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๑๐. คันธตินทุกชาดก (๕๒๐)<br>
  [๓๓๓] ความประมาทเกิดจากความมัวเมา<br>
  ความเสื่อมเกิดจากความประมาท<br>
  และเพราะความเสื่อมจึงเกิดการประทุษร้าย<br>
  ท่านพระรตูสภะ ขอพระองค์อย่าได้ประมาทเลย<br>
  [๓๓๔] แท้จริง กษัตริย์ทั้งหลายผู้ประมาทจำนวนมาก<br>
  ย่อมเสื่อมทั้งประโยชน์ทั้งแคว้น<br>
  แม้นายบ้านและลูกบ้านก็เสื่อม แม้บรรพชิตและคฤหัสถ์ก็เสื่อม<br>
  [๓๓๕] ขอเดชะพระองค์ผู้ทรงผดุงรัฐให้เจริญ<br>
  โภคะทั้งปวงในแคว้นของกษัตริย์ผู้ประมาทแล้วย่อมพินาศ<br>
  ข้อนั้นท่านกล่าวว่า เป็นความทุกข์ของพระราชา<br>
  [๓๓๖] ขอเดชะพระมหาราช นั่นหาใช่ธรรมไม่<br>
  พระองค์ทรงประมาทเกินขอบเขต<br>
  พวกโจรจึงปล้นทำลายชนบทที่มั่งคั่งสมบูรณ์<br>
  [๓๓๗] พระราชบุตรผู้จะสืบสันตติวงศ์จักไม่มี<br>
  ทรัพย์สินเงินทองจักไม่มี พระนครก็จักไม่มี<br>
  เมื่อแคว้นถูกปล้นสะดม พระองค์ก็จะเสื่อมจากโภคะทั้งปวง<br>
  [๓๓๘] พระญาติ มิตร และพระสหายย่อมไม่นับถือพระองค์ผู้เป็น<br>
  กษัตริย์ซึ่งเสื่อมจากโภคะทั้งปวงในทางพระปรีชาสามารถ<br>
  [๓๓๙] พลช้าง พลม้า พลรถ และพลเดินเท้าซึ่งอาศัยพระองค์เลี้ยงชีพ<br>
  ย่อมไม่นับถือพระองค์ว่า เป็นพระราชาผู้ควรนับถือ<br>
  [๓๔๐] สิริย่อมละคนโง่ผู้ไม่จัดแจงการงาน<br>
  มีความคิดเลวทราม มีปัญญาทรามไปเหมือนงูลอกคราบเก่าทิ้ง<br>
  [๓๔๑] กษัตริย์ผู้ทรงจัดแจงการงานดี ทรงขยันตลอดกาล<br>
  ไม่เกียจคร้าน โภคะทั้งปวงย่อมเจริญโดยยิ่ง<br>
  เหมือนฝูงโคที่มีโคอุสภะเป็นจ่าฝูง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘๙ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๑๐. คันธตินทุกชาดก (๕๒๐)<br>
  [๓๔๒] ขอเดชะพระมหาราช ขอพระองค์ทรงเสด็จไป<br>
  สดับตรับฟังเหตุการณ์ทั้งในแคว้นและชนบท<br>
  ครั้นได้ทอดพระเนตรและสดับแล้ว พึงปฏิบัติไปตามนั้น<br>
  (ชายแก่ชาวบ้านถูกหนามตำเท้าที่ประตูเรือน จึงนั่งกระโหย่งบ่งหนาม พลาง<br>
  ด่าพระราชาว่า)<br>
  [๓๔๓] ขอให้พระเจ้าปัญจาละจงถูกลูกศรเสียบแทงในสงคราม<br>
  เสวยทุกขเวทนาเหมือนตัวข้าถูกหนามตำเสวยทุกขเวทนาในวันนี้<br>
  (พอราชปุโรหิตได้ยินคำด่าของชายแก่ จึงถามว่า)<br>
  [๓๔๔] ลุงแก่แล้ว หูตามืดมัว มองเห็นไม่ชัด หนามจึงตำ<br>
  ในข้อนี้ พระเจ้าพรหมทัตมีความผิดอะไรด้วยเล่า<br>
  (ชายแก่ได้ฟังดังนั้น จึงกล่าวว่า)<br>
  [๓๔๕] ท่านพราหมณ์ ในข้อที่ข้าพเจ้าถูกหนามตำ<br>
  พระเจ้าพรหมทัตมีความผิดอย่างมาก<br>
  เพราะพระองค์มิได้พิทักษ์คุ้มครอง<br>
  ชาวชนบทจึงถูกกดขี่ด้วยพลีกรรมอันไม่เป็นธรรม<br>
  [๓๔๖] กลางคืนพวกโจรก็ปล้นสะดม กลางวันพวกเจ้าหน้าที่ก็กดขี่<br>
  ในแคว้นของพระราชาโกง<br>
  คนผู้ประกอบการงานอันไม่ชอบธรรมจึงมีอยู่มาก<br>
  [๓๔๗] เมื่อภัยเช่นนี้เกิดขึ้น พราหมณ์<br>
  พวกมาณพที่กลัวภัยจึงนำหนามในป่ามาแล้วสร้างที่หลบเร้น<br>
  (หญิงชราผู้เก็บผักหักฟืนจากป่ามาเลี้ยงลูกสาวขึ้นพุ่มไม้ กำลังเก็บผักอยู่<br>
  พลัดตกลงมา เมื่อจะด่าพระราชาโดยแช่งให้ตาย จึงกล่าวว่า)<br>
  [๓๔๘] ในแคว้นของพระเจ้าพรหมทัต<br>
  หญิงสาวหาผัวไม่ได้ แก่ลงไป<br>
  เมื่อไรหนอ พระเจ้าพรหมทัตจักสวรรคตเสียที<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙๐ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๑๐. คันธตินทุกชาดก (๕๒๐)<br>
  (เมื่อราชปุโรหิตจะคัดค้านนาง จึงกล่าวว่า)<br>
  [๓๔๙] แม่หญิงชั่วช้า ไม่เข้าใจเหตุผล เธอนะพูดไม่ดีเลย<br>
  พระราชาเคยหาผัวให้พวกหญิงสาวที่ไหนกัน<br>
  (หญิงชราได้ยินดังนั้น จึงกล่าวว่า)<br>
  [๓๕๐] ท่านพราหมณ์ ไม่ใช่ว่าข้าพเจ้าพูดไม่ดี ข้าพเจ้าเข้าใจเหตุผล<br>
  เพราะพระเจ้าพรหมทัตมิได้พิทักษ์คุ้มครอง<br>
  ชาวชนบทจึงถูกกดขี่ด้วยพลีกรรมอันไม่เป็นธรรม<br>
  [๓๕๑] กลางคืนพวกโจรก็ปล้นสะดม กลางวันพวกเจ้าหน้าที่ก็กดขี่<br>
  ในแคว้นของพระราชาโกง<br>
  คนผู้ประกอบการงานอันไม่ชอบธรรมจึงมีอยู่มาก<br>
  เมื่อความเป็นอยู่ลำบาก ภรรยาก็เลี้ยงได้ยาก<br>
  ที่ไหนหญิงสาวจะมีสามีได้เล่า<br>
  (เมื่อชาวนากำลังไถนา โคชื่อสาลิยะถูกผาลบาดล้มลง เขาเมื่อจะด่าพระ<br>
  ราชาจึงกล่าวว่า)<br>
  [๓๕๒] ขอให้พระเจ้าปัญจาละถูกหอกแทงล้มนอนกลิ้งในสงคราม<br>
  เหมือนโคพลิพัทท์สาลิยะผู้น่าสงสารถูกผาลบาดล้มนอนกลิ้งอยู่<br>
  (เมื่อราชปุโรหิตจะคัดค้านชาวนานั้น จึงกล่าวว่า)<br>
  [๓๕๓] เจ้าคนชาติชั่ว เจ้านะโกรธพระเจ้าพรหมทัตอย่างไม่ถูกต้อง<br>
  เจ้าทำร้ายโคของตนเอง กลับมาสาปแช่งพระราชา<br>
  (ชาวนาได้ฟังดังนั้น จึงกล่าวว่า)<br>
  [๓๕๔] ท่านพราหมณ์ ข้าพเจ้าโกรธพระเจ้าพรหมทัตโดยธรรม<br>
  เพราะพระเจ้าพรหมทัตมิได้พิทักษ์คุ้มครอง<br>
  ชาวชนบทจึงถูกกดขี่ด้วยพลีกรรมอันไม่เป็นธรรม<br>
  [๓๕๕] กลางคืนพวกโจรก็ปล้นสะดม กลางวันพวกเจ้าหน้าที่ก็กดขี่<br>
  ในแคว้นของพระราชาโกง<br>
  คนผู้ประกอบการงานอันไม่ชอบธรรมจึงมีอยู่มาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙๑ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๑๐. คันธตินทุกชาดก (๕๒๐)<br>
  [๓๕๖] แม่ครัวคงหุงใหม่แน่นอน จึงนำอาหารมาสาย<br>
  ข้าพเจ้ามัวแลดูคนนำอาหารมา โคสาลิยะจึงถูกผาลบาด<br>
  (คนรีดนมโคถูกแม่โคดีดล้มกลิ้งไปพร้อมกับนมสด เมื่อจะด่าพระราชา จึง<br>
  กล่าวว่า)<br>
  [๓๕๗] ขอพระเจ้าปัญจาละจงถูกฟันด้วยดาบเดือดร้อนอยู่ในสงคราม<br>
  เหมือนเราถูกแม่โคนมดีดจนน้ำนมของเรากลิ้งหกในวันนี้<br>
  (ราชปุโรหิตกล่าวว่า)<br>
  [๓๕๘] สัตว์เลี้ยงหลั่งน้ำนมทิ้งเอง เบียดเบียนคนเลี้ยงสัตว์เอง<br>
  ในข้อนี้ พระเจ้าพรหมทัตมีความผิดอะไรด้วยเล่า<br>
  ท่านผู้เจริญไม่น่าจะติเตียนพระองค์ท่านเลย<br>
  (เมื่อราชปุโรหิตกล่าวจบลง คนรีดนมได้กล่าวว่า)<br>
  [๓๕๙] ท่านพราหมณ์ พระเจ้าปัญจาละควรจะถูกติเตียน<br>
  เพราะพระเจ้าพรหมทัตไม่พิทักษ์คุ้มครอง<br>
  ชาวชนบทจึงถูกกดขี่ด้วยพลีกรรมอันไม่เป็นธรรม<br>
  [๓๖๐] กลางคืนพวกโจรก็ปล้นสะดม กลางวันพวกเจ้าหน้าที่ก็กดขี่<br>
  ในแคว้นของพระราชาโกง<br>
  คนผู้ประกอบการงานอันไม่ชอบธรรมจึงมีอยู่มาก<br>
  [๓๖๑] แม่โคตัวดุร้าย ปราดเปรียว เมื่อก่อนพวกเรามิได้รีดนมมัน<br>
  บัดนี้ พวกเราถูกเจ้าหน้าที่ต้องการน้ำนมรบกวน<br>
  จึงต้องรีดนมมันในวันนี้<br>
  (พวกเด็กชาวบ้านเห็นแม่โคนมที่ลูกถูกฆ่าไม่ยอมกินหญ้ากินน้ำ เพียรร่ำร้อง<br>
  หาลูกอยู่ เมื่อจะพากันด่าพระราชา จึงกล่าวว่า)<br>
  [๓๖๒] ขอพระเจ้าปัญจาละจงพลัดพรากจากพระราชบุตร<br>
  คร่ำครวญหม่นหมองเหมือนแม่โคผู้น่าสงสารตัวนี้<br>
  พลัดพรากจากลูกวิ่งพล่านคร่ำครวญอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙๒ }</span></p><hr><p>
  พระสุตตันตปิฎก ขุททกนิกาย ชาดก [๑๖. ติงสตินิบาต] ๑๐. คันธตินทุกชาดก (๕๒๐)<br>
  (ลำดับนั้น ปุโรหิตกล่าวว่า)<br>
  [๓๖๓] สัตว์เลี้ยงของคนเลี้ยงสัตว์พึงวิ่งไปมาหรือร้องคร่ำครวญ<br>
  ในข้อนี้ พระเจ้าพรหมทัตมีความผิดอะไรด้วยเล่า<br>
  (ลำดับนั้น พวกเด็กชาวบ้านกล่าวว่า)<br>
  [๓๖๔] ท่านพราหมณ์ พระเจ้าพรหมทัตมีความผิด<br>
  เพราะพระเจ้าพรหมทัตมิได้พิทักษ์คุ้มครอง<br>
  ชาวชนบทจึงถูกกดขี่ด้วยพลีกรรมอันไม่เป็นธรรม<br>
  [๓๖๕] กลางคืนพวกโจรก็ปล้นสะดม กลางวันพวกเจ้าหน้าที่ก็กดขี่<br>
  ในแคว้นของพระราชาโกง<br>
  คนผู้ประกอบการงานอันไม่ชอบธรรมจึงมีอยู่มาก<br>
  ลูกโคที่ยังดื่มนมจึงถูกฆ่าเพราะต้องการหนังทำฝักดาบ<br>
  (พระโพธิสัตว์บันดาลให้กบแช่งด่าพระราชาว่า)<br>
  [๓๖๖] ขอพระเจ้าปัญจาละพร้อมทั้งพระโอรสจงถูกฆ่ากิน<br>
  ในสนามรบเหมือนเราซึ่งเกิดในป่าถูกกาบ้านฆ่ากินในวันนี้<br>
  (ราชปุโรหิตได้ฟังดังนั้น จึงสนทนากับกบว่า)<br>
  [๓๖๗] เจ้ากบ พระราชาทั้งหลายในมนุษยโลก<br>
  จะจัดการพิทักษ์รักษาเหล่าสัตว์ทั้งปวงหาได้ไม่<br>
  พระราชาจะจัดว่าเป็นอธรรมจารีบุคคล<br>
  เพราะเหตุเพียงกากินสัตว์เช่นท่านหามิได้<br>
  (กบได้ฟังดังนั้น จึงได้กล่าวว่า)<br>
  [๓๖๘] ท่านเป็นพรหมจารีบุคคลผู้ไม่มีธรรม<br>
  จึงกล่าวยกย่องกษัตริย์<br>
  เมื่อประชากรจำนวนมากถูกปล้นอยู่<br>
  ท่านก็ยังบูชาพระราชาผู้เลอะเลือนอยู่ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙๓ }</span></p><hr><p>
  พระสุตตันตปิฎก ขุททกนิกาย ชาดก<br>
  [๓๖๙] ท่านพราหมณ์ ถ้าแคว้นนี้พึงมีพระราชาที่ดีไซร้<br>
  ก็จะมั่งคั่ง เบ่งบาน ผ่องใส<br>
  ฝูงกาก็จะได้กินก้อนข้าวที่ดีซึ่งเป็นพลีกรรม<br>
  ไม่พึงกินสัตว์เช่นเราเลย<br>
  คันธตินทุกชาดกที่ ๑๐ จบ</p>
<p> รวมชาดกที่มีในนิบาตนี้ คือ<br>
  <br>
   ๑. กิงฉันทชาดก   ๒. กุมภชาดก<br>
   ๓. ชยัททิสชาดก   ๔. ฉัททันตชาดก<br>
   ๕. สัมภวชาดก   ๖. มหากปิชาดก<br>
   ๗. ทกรักขสชาดก   ๘. ปัณฑรกนาคราชชาดก<br>
   ๙. สัมพุลาชาดก  ๑๐. คันธตินทุกชาดก<br>
  <br>
  ติงสตินิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙๔ }</span><br>
</p>
<hr>
<p> ๑๗. จัตตาลีสนิบาต<br>
  ๑. เตสกุณชาดก (๕๒๑)<br>
  ว่าด้วยนก ๓ ตัว<br>
  (พระราชาตรัสถามธรรมกับนกเวสสันดรในท่ามกลางมหาชนว่า)<br>
  [๑] ลูกนก ขอความเจริญจงมีแก่ลูก พ่อขอถามลูกเวสสันดรว่า<br>
  กิจอะไรบุคคลผู้ประสงค์จะครอบครองราชสมบัติ<br>
  กระทำแล้วเป็นกิจอันประเสริฐ<br>
  (นกเวสสันดรยังไม่ทูลตอบปัญหา แต่ทูลเตือนพระราชาเพราะความประมาท<br>
  ก่อนแล้วจึงกราบทูลว่า)<br>
  [๒] นานนักหนอ พระเจ้ากังสะพระราชบิดาของเรา<br>
  ผู้ทรงครอบครองกรุงพาราณสี ผู้มีความประมาท<br>
  ได้ตรัสถามเราผู้เป็นบุตรซึ่งหาความประมาทมิได้<br>
  (นกเวสสันดรเมื่อทูลเตือนอย่างนี้แล้ว จึงกราบทูลว่า)<br>
  [๓] ขอเดชะบรมกษัตริย์ อันดับแรกทีเดียว<br>
  พระราชาพึงทรงห้ามการตรัสคำไม่จริง ความโกรธ<br>
  ความหรรษาร่าเริง ต่อแต่นั้นพึงตรัสสั่งให้ทำราชกิจ<br>
  บัณฑิตทั้งหลายกล่าวว่า นั้นเป็นพระราชประเพณี<br>
  [๔] ขอเดชะเสด็จพ่อ เมื่อก่อนกรรมใดเป็นกรรมกระทำให้<br>
  เดือดร้อนโดยไม่ต้องสงสัย พระองค์ทรงทำไว้แล้ว ๑<br>
  กรรมใดพระองค์ทรงมีความกำหนัดและความขัดเคืองทรงทำ ๑<br>
  กรรมนั้นพระองค์ไม่พึงทำต่อไปอีก<br>
  [๕] ขอเดชะพระองค์ผู้ผดุงรัฐให้เจริญ<br>
  โภคะทั้งปวงในแคว้นของกษัตริย์ผู้ประมาทแล้วย่อมพินาศ<br>
  ข้อนั้นท่านกล่าวว่า เป็นความทุกข์ของพระราชา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙๕ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๑. เตสกุณชาดก (๕๒๑)<br>
  [๖] ขอเดชะเสด็จพ่อ เทพธิดาชื่อสิริและอลักขีถูกสุจิวารเศรษฐีถาม<br>
  ได้ตอบว่า ดิฉันชื่นชมยินดีคนที่ขยันหมั่นเพียรและไม่ริษยา<br>
  [๗] ขอเดชะมหาราช ส่วนอลักขีเทพธิดาเป็นคนกาฬกัณณี<br>
  หักกุศลจักร ย่อมชื่นชมยินดีคนริษยา คนใจร้าย<br>
  มักทำลายกุศลกรรม<br>
  [๘] ขอเดชะมหาราช พระองค์นั้น โปรดทรงมีพระหทัยดี<br>
  ในชนทั้งปวง จงทรงพิทักษ์รักษาชนทั้งปวง<br>
  โปรดทรงขับนางเทพธิดาที่อับโชคออกไป<br>
  ขอพระราชนิเวศน์จงเป็นที่อยู่ของนางเทพธิดาที่อำนวยโชคเท่านั้นเถิด<br>
  [๙] ขอเดชะพระองค์ผู้เป็นเจ้าแห่งชนชาวกาสี<br>
  เพราะว่าบุรุษผู้ถึงพร้อมด้วยปัญญาและความเพียรนั้น<br>
  มีอัธยาศัยกว้างขวาง ย่อมตัดรากเง่าและยอดของศัตรูได้ขาด<br>
  [๑๐] แท้จริง แม้ท้าวสักกะผู้เป็นเจ้าแห่งภูต<br>
  ก็มิได้ทรงประมาทในความขยันหมั่นเพียร<br>
  ท้าวเธอทรงกระทำความเพียรในกัลยาณธรรม<br>
  ทรงสนพระทัยในความขยันหมั่นเพียร<br>
  [๑๑] คนธรรพ์ พรหม เทวดาทั้งหลายที่มีชีวิตเกี่ยวเนื่องกับ<br>
  พระราชาเหล่านั้น เมื่อพระองค์ทรงขยันหมั่นเพียร<br>
  ไม่ประมาท ก็ย่อมจะคล้อยตาม<br>
  [๑๒] ขอเดชะเสด็จพ่อ ขอเสด็จพ่ออย่าทรงประมาท<br>
  อย่าทรงกริ้ว แล้วตรัสสั่งให้ทำราชกิจ<br>
  อนึ่ง โปรดทรงพยายามในราชกิจ<br>
  เพราะคนไม่เกียจคร้านย่อมประสบความสุข<br>
  [๑๓] ข้อความเหล่านั้นที่ข้าพระองค์กล่าวแก้ในปัญหาของเสด็จพ่อ<br>
  นั้นแลเป็นวัตตบท ข้อนี้แลเป็นอนุสาสนีสำหรับเสด็จพ่อ<br>
  ที่สามารถช่วยมิตรให้ถึงความสุขและให้ทุกข์เกิดแก่ศัตรูได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙๖ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๑. เตสกุณชาดก (๕๒๑)<br>
  (พระราชาตรัสถามราชธรรมกับนางนกกุณฑลินีว่า)<br>
  [๑๔] แม่กุณฑลินี สกุณีผู้เป็นเผ่าพันธุ์ของผู้มีบรรดาศักดิ์<br>
  เจ้าคงจะเข้าใจปัญหา กิจอะไรบุคคลผู้ประสงค์จะครอบครอง<br>
  ราชสมบัติกระทำแล้วเป็นกิจอันประเสริฐ<br>
  (นางนกกุณฑลินีกราบทูลว่า)<br>
  [๑๕] ขอเดชะเสด็จพ่อ มีเหตุอยู่ ๒ ประการเท่านั้น<br>
  ที่ประโยชน์สุขทั้งปวงดำรงมั่นอยู่ได้ คือ<br>
  การได้ลาภที่ยังไม่ได้ ๑ การตามรักษาลาภที่ได้แล้ว ๑<br>
  [๑๖] ขอเดชะเสด็จพ่อ พระองค์โปรดทรงรู้จักหมู่อำมาตย์<br>
  ผู้เป็นนักปราชญ์ ฉลาดในประโยชน์<br>
  ไม่ใช่นักเลงการพนัน ไม่ใช่คนปลิ้นปล้อน<br>
  ไม่ใช่นักเลงล้างผลาญเถิด พระเจ้าข้า<br>
  [๑๗] ขอเดชะเสด็จพ่อ อำมาตย์คนใดพึงรักษาทรัพย์<br>
  ที่พระองค์พึงมีไว้ได้เหมือนนายสารถียึดรถ<br>
  อำมาตย์ผู้นั้นพระองค์โปรดทรงให้ทำราชกิจเถิด<br>
  [๑๘] พระราชาพึงสงเคราะห์ชนฝ่ายในให้ดี<br>
  ตรวจตราราชทรัพย์ด้วยพระองค์เอง<br>
  ไม่พึงฝังขุมทรัพย์ และให้กู้หนี้โดยทรงไว้วางพระทัยผู้อื่น<br>
  [๑๙] พระราชาควรทราบความเจริญและความเสื่อมด้วยพระองค์เอง<br>
  ควรทรงทราบสิ่งที่ทรงกระทำแล้วและยังมิได้ทรงกระทำ<br>
  ด้วยพระองค์เอง พึงข่มคนที่ควรข่ม ยกย่องคนที่ควรยกย่อง<br>
  [๒๐] ขอเดชะพระองค์ผู้เป็นจอมทัพรถ<br>
  ขอพระองค์ทรงโปรดพร่ำสอนสิ่งที่เป็นประโยชน์<br>
  แก่ชาวชนบทด้วยพระองค์เอง<br>
  ข้าราชการผู้ไม่มีธรรมที่ทรงใช้สอยอย่าได้ทำพระราชทรัพย์<br>
  และรัฐสีมาของพระองค์ให้พินาศเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙๗ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๑. เตสกุณชาดก (๕๒๑)<br>
  [๒๑] อนึ่ง พระองค์อย่าทรงกระทำ<br>
  หรือตรัสใช้ให้ผู้อื่นกระทำราชกิจด้วยความเร่งด่วน<br>
  เพราะการงานที่ทำด้วยความเร่งด่วนไม่ดีเลย<br>
  คนโง่ย่อมเดือดร้อนในภายหลังเพราะการกระทำเช่นนั้น<br>
  [๒๒] ขอพระทัยของพระองค์อย่าทรงล่วงเลยกุศล<br>
  ขอพระองค์อย่าทรงปล่อยพระทัยให้ขุ่นเคืองเกรี้ยวกราดนัก<br>
  เพราะว่าสกุลทั้งหลายที่มั่งคั่งมากมาย<br>
  ถึงความไม่เป็นสกุลเพราะความโกรธ<br>
  [๒๓] ขอเดชะเสด็จพ่อ ขอพระองค์อย่าทรงให้ประชาชน<br>
  หยั่งลงเพื่อความหายนะ เพราะเข้าพระทัยว่า เราเป็นใหญ่<br>
  ขอพวกสตรีและบุรุษของพระองค์อย่าได้มีความทุกข์เลย<br>
  [๒๔] พระราชาผู้ปราศจากอาการขนพองสยองเกล้า<br>
  มีพระทัยใฝ่หาแต่กาม โภคะทั้งปวงจักพินาศไป<br>
  ข้อนั้นท่านกล่าวว่า เป็นความทุกข์ของพระราชา<br>
  [๒๕] ข้อความเหล่านั้นที่หม่อมฉันกล่าวแก้ในปัญหาของเสด็จพ่อ<br>
  นั้นเป็นวัตตบท ข้อนี้แลเป็นอนุสาสนีสำหรับเสด็จพ่อ<br>
  ขอเดชะพระมหาราช บัดนี้<br>
  เสด็จพ่อพึงทรงขยันหมั่นบำเพ็ญบุญ<br>
  อย่าทรงเป็นนักเลง อย่าทรงล้างผลาญพระราชทรัพย์<br>
  ควรทรงเป็นผู้มีศีล เพราะคนทุศีลต้องตกนรก<br>
  (พระราชาตรัสถามปัญหากับนกชัมพุกบัณฑิตว่า)<br>
  [๒๖] พ่อชัมพุกะ พ่อได้ถามโกสิยโคตรแล้ว<br>
  และแม่กุณฑลินีพ่อก็ได้ถามแล้วเช่นกัน<br>
  คราวนี้ พ่อจงบอกกำลังอันสูงสุดกว่ากำลังทั้งหลายบ้าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙๘ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๑. เตสกุณชาดก (๕๒๑)<br>
  (นกชัมพุกบัณฑิตแสดงธรรมแก่พระราชาว่า)<br>
  [๒๗] ในโลกมีกำลังอยู่ ๕ ประการ๑มีอยู่ในบุรุษ<br>
  ผู้มีอัธยาศัยกว้างขวาง บรรดากำลังทั้ง ๕ ประการนั้น<br>
  ขึ้นชื่อว่ากำลังแขนท่านกล่าวว่า เป็นกำลังสุดท้าย<br>
  [๒๘] ขอเดชะพระองค์ผู้ทรงพระชนมายุยืนนาน<br>
  ส่วนกำลังแห่งโภคะท่านกล่าวว่า เป็นกำลังที่ ๒<br>
  และกำลังแห่งอำมาตย์ท่านกล่าวว่า เป็นกำลังที่ ๓<br>
  [๒๙] อนึ่ง กำลังแห่งชาติสกุลอันยิ่งนั้น<br>
  เป็นกำลังที่ ๔ อย่างไม่ต้องสงสัย<br>
  กำลังทั้งหมด ๔ ประการเหล่านั้นบัณฑิตย่อมยึดถือไว้ได้<br>
  [๓๐] กำลังปัญญานั้นเป็นกำลังประเสริฐสุด<br>
  เป็นยอดกำลังกว่ากำลังทั้งหลาย<br>
  บัณฑิตผู้มีกำลังปัญญาสนับสนุนย่อมประสบประโยชน์<br>
  [๓๑] แม้ถึงคนมีปัญญาทรามจะได้แผ่นดินที่อุดมสมบูรณ์ก็จริง<br>
  คนอื่นผู้มีปัญญาย่อมกดขี่เขาซึ่งไม่ประสงค์จะให้<br>
  ยึดครองแผ่นดินนั้นเสีย<br>
  [๓๒] ขอเดชะพระองค์ผู้เป็นเจ้าแห่งชนชาวกาสี<br>
  ถึงกษัตริย์แม้อุบัติในสกุลอันสูงยิ่ง<br>
  ได้ราชสมบัติแล้ว แต่มีปัญญาทราม<br>
  จะดำรงพระชนม์ชีพอยู่ด้วยโภคะแม้ทั้งปวงหาได้ไม่<br>
  [๓๓] ปัญญาเท่านั้นเป็นเครื่องวินิจฉัยเรื่องที่ได้ฟัง<br>
  ปัญญาเป็นเหตุให้เกียรติยศชื่อเสียงเจริญ<br>
  นรชนในโลกนี้ประกอบด้วยปัญญาแล้ว<br>
  แม้เมื่อเกิดทุกข์ก็ประสบสุขได้<br><br>เชิงอรรถ :<br>
  ๑ กำลัง ๕ คือ (๑) กำลังกาย (๒) กำลังโภคทรัพย์ (๓) กำลังอำมาตย์ (๔) กำลังชาติตระกูล
  (กษัตริย์)<br>
  (๕) กำลังปัญญา (ขุ.ชา.อ. ๗/๒๗/๒๗๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙๙ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๑. เตสกุณชาดก (๕๒๑)<br>
  [๓๔] ส่วนคนบางคนไม่ตั้งใจฟังด้วยดี<br>
  ไม่อาศัยท่านผู้เป็นพหูสูต ซึ่งตั้งอยู่ในธรรม<br>
  ไม่ไตร่ตรองเหตุผล ย่อมไม่ได้ลุถึงปัญญา<br>
  [๓๕] อนึ่ง ผู้ใดรู้จักจำแนกธรรม ลุกขึ้นในกาลที่เหมาะสม<br>
  ไม่เกียจคร้าน บากบั่นตามกาลเวลา ผลงานของผู้นั้นย่อมสำเร็จ<br>
  [๓๖] ประโยชน์ของบุคคลผู้มิใช่เป็นบ่อเกิดแห่งศีล<br>
  ผู้คบหาบุคคลผู้มิใช่บ่อเกิดแห่งศีล<br>
  ผู้มีปกติเบื่อหน่ายการทำงาน ย่อมไม่เผล็ดผลโดยชอบ<br>
  [๓๗] ส่วนประโยชน์ของบุคคลผู้ประกอบธรรมอันเป็นภายใน<br>
  ผู้คบหาบุคคลผู้เป็นบ่อเกิดแห่งศีลเช่นนั้น<br>
  มีปกติไม่เบื่อหน่ายการทำงาน ย่อมเผล็ดผลโดยชอบ<br>
  [๓๘] ขอเดชะเสด็จพ่อ ขอเสด็จพ่อจงทรงใฝ่หาปัญญา<br>
  คือการตามประกอบความเพียรในเหตุที่ควรประกอบ<br>
  และใฝ่หาการอนุรักษ์ทรัพย์ที่ทรงรวบรวมไว้ทั้ง ๒ อย่างนั้นเถิด<br>
  อย่าทรงทำลายทรัพย์ด้วยเหตุอันไม่สมควรเลย<br>
  เพราะคนมีปัญญาทรามย่อมล่มจม<br>
  เหมือนเรือนไม้อ้อ เพราะการกระทำอันไม่สมควร<br>
  (พระโพธิสัตว์พรรณนากำลัง ๕ ประการนี้แล้ว ยกกำลังคือปัญญาขึ้นกราบ<br>
  ทูลแด่พระราชาอีกว่า)<br>
  [๓๙] ขอเดชะพระมหาราชผู้เป็นกษัตริย์ ขอพระองค์โปรด<br>
  ทรงประพฤติธรรมในพระราชมารดาและพระราชบิดาเถิด<br>
  ครั้นทรงประพฤติธรรมในโลกนี้แล้ว จักเสด็จสู่สวรรค์<br>
  [๔๐] ขอเดชะพระมหาราชผู้เป็นกษัตริย์ ขอพระองค์โปรด<br>
  ทรงประพฤติธรรมในพระโอรสและพระชายาเถิด<br>
  ครั้นทรงประพฤติธรรมในโลกนี้แล้ว จักเสด็จสู่สวรรค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐๐ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๑. เตสกุณชาดก (๕๒๑)<br>
  [๔๑] ขอเดชะพระมหาราชผู้เป็นกษัตริย์ ขอพระองค์โปรด<br>
  ทรงประพฤติธรรมในหมู่มิตรและอำมาตย์เถิด<br>
  ครั้นทรงประพฤติธรรมในโลกนี้แล้ว จักเสด็จสู่สวรรค์<br>
  [๔๒] ขอเดชะพระมหาราชผู้เป็นกษัตริย์ ขอพระองค์โปรด<br>
  ทรงประพฤติธรรมในราชพาหนะและพลนิกายเถิด<br>
  ครั้นทรงประพฤติธรรมในโลกนี้แล้ว จักเสด็จสู่สวรรค์<br>
  [๔๓] ขอเดชะพระมหาราชผู้เป็นกษัตริย์ ขอพระองค์โปรด<br>
  ทรงประพฤติธรรมในชาวบ้านและชาวนิคมเถิด<br>
  ครั้นทรงประพฤติธรรมในโลกนี้แล้ว จักเสด็จสู่สวรรค์<br>
  [๔๔] ขอเดชะพระมหาราชผู้เป็นกษัตริย์ ขอพระองค์โปรด<br>
  ทรงประพฤติธรรมในชาวแคว้นและชาวชนบทเถิด<br>
  ครั้นทรงประพฤติธรรมในโลกนี้แล้ว จักเสด็จสู่สวรรค์<br>
  [๔๕] ขอเดชะพระมหาราชผู้เป็นกษัตริย์ ขอพระองค์โปรด<br>
  ทรงประพฤติธรรมในสมณะและพราหมณ์ทั้งหลายเถิด<br>
  ครั้นทรงประพฤติธรรมในโลกนี้แล้ว จักเสด็จสู่สวรรค์<br>
  [๔๖] ขอเดชะพระมหาราชผู้เป็นกษัตริย์ ขอพระองค์โปรด<br>
  ทรงประพฤติธรรมในหมู่เนื้อและสัตว์ปีกทั้งหลายเถิด<br>
  ครั้นทรงประพฤติธรรมในโลกนี้แล้ว จักเสด็จสู่สวรรค์<br>
  [๔๗] ขอเดชะพระมหาราชผู้เป็นกษัตริย์<br>
  ขอพระองค์โปรดทรงประพฤติธรรม<br>
  เพราะธรรมที่บุคคลประพฤติแล้วนำความสุขมาให้<br>
  ครั้นทรงประพฤติธรรมในโลกนี้แล้ว จักเสด็จสู่สวรรค์<br>
  [๔๘] ขอเดชะพระมหาราช ขอพระองค์โปรดทรงประพฤติธรรมเถิด<br>
  เพราะเทวดาพร้อมทั้งพระอินทร์และพระพรหม<br>
  ถึงทิพยสถานได้ด้วยธรรมที่ตนประพฤติดีแล้ว<br>
  ขอเดชะ ขอพระองค์อย่าทรงประมาทธรรมเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐๑ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๒. สรภังคชาดก (๕๒๒)<br>
  (พระโพธิสัตว์กล่าวคาถาแสดงจริยธรรม ๑๐ ประการนี้แล้วจึงโอวาทให้ยิ่งขึ้น<br>
  ไปว่า)<br>
  [๔๙] ข้อความเหล่านั้นที่ข้าพระองค์กล่าวแก้ในปัญหาของเสด็จพ่อ<br>
  นั้นแลเป็นวัตตบท ข้อนี้เป็นอนุสาสนีสำหรับเสด็จพ่อ<br>
  ขอเสด็จพ่อโปรดทรงคบหาคนมีปัญญา จงทรงเป็นผู้มีกัลยาณธรรม<br>
  ทรงทราบความข้อนั้นด้วยพระองค์เองแล้ว<br>
  โปรดทรงปฏิบัติให้ครบถ้วนเถิด<br>
  เตสกุณชาดกที่ ๑ จบ</p>
<p> ๒. สรภังคชาดก (๕๒๒)<br>
  ว่าด้วยสรภังคดาบสแก้ปัญหา<br>
  (อนุสิสสดาบสถือหม้อจะไปตักน้ำได้พบพระราชา ๓ พระองค์ จึงทูลถามว่า)<br>
  [๕๐] ท่านทั้งหลายเป็นใครกันหนอ ประดับเครื่องอลังการ<br>
  สวมใส่ต่างหู นุ่งห่มเรียบร้อย เหน็บพระขรรค์มีด้ามประดับ<br>
  ด้วยแก้วไพฑูรย์และแก้วมุกดา ยืนอยู่บนรถอย่างองอาจ<br>
  ในมนุษยโลกเขารู้จักพวกท่านว่าอย่างไร<br>
  (ในพระราชาทั้ง ๓ องค์ พระเจ้าอัฏฐกะตรัสกับท่านอนุสิสสดาบสว่า)<br>
  [๕๑] ข้าพเจ้าชื่ออัฏฐกะ ท่านผู้นี้คือพระเจ้าภีมรถ<br>
  ส่วนท่านผู้นี้คือพระเจ้ากาลิงคะผู้มีพระเกียรติยศระบือไปทั่ว<br>
  พวกข้าพเจ้ามา ณ ที่นี่เพื่อจะเยี่ยมฤๅษีทั้งหลาย<br>
  ผู้มีความสำรวมเป็นอันดี และเพื่อที่จะถามปัญหา<br>
  (อนุสิสสดาบสปฏิสันถารกับพระราชาแล้วกราบทูลท้าวสักกเทวราชผู้เสด็จมา<br>
  เยี่ยมว่า)<br>
  [๕๒] ท่านยืนอยู่กลางหาวราวกะพระจันทร์เพ็ญ<br>
  ลอยเด่นอยู่ท่ามกลางเวหาในวันขึ้น ๑๕ ค่ำ<br>
  ท่านผู้มีคุณน่าบูชา ข้าพเจ้าขอถามท่านผู้มีอานุภาพมากว่า<br>
  ในมนุษยโลกเขารู้จักท่านว่าอย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐๒ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๒. สรภังคชาดก (๕๒๒)<br>
  (ท้าวสักกเทวราชสดับดังนั้นแล้วจึงตรัสว่า)<br>
  [๕๓] ท่านผู้ใดในเทวโลกเขาเรียกกันว่า สุชัมบดี<br>
  ท่านผู้นั้นในมนุษยโลกเขาเรียกกันว่า มัฆวาน<br>
  ข้าพเจ้านั้นเป็นเทพราชามาถึงที่นี้ในวันนี้<br>
  เพื่อจะเยี่ยมฤๅษีทั้งหลายผู้มีความสำรวมเป็นอันดี<br>
  (ท้าวสักกเทวราชเสด็จลงแล้วเข้าไปหาหมู่ฤๅษี ยืนประคองอัญชลีไหว้อยู่ ตรัสว่า)<br>
  [๕๔] ฤๅษีของพวกเรามีฤทธิ์มาก ประกอบด้วยคุณคือฤทธิ์<br>
  ปรากฏในที่ไกล ข้าพเจ้ามีจิตเลื่อมใส<br>
  ขอนมัสการพระคุณเจ้าผู้ประเสริฐกว่ามนุษย์ทั้งหลายในมนุษยโลกนี้<br>
  (ต่อมาอนุสิสสดาบสเห็นท้าวสักกเทวราชประทับนั่งใต้ลมของหมู่ฤๅษี จึง<br>
  กราบทูลว่า)<br>
  [๕๕] กลิ่นของฤๅษีผู้ที่บวชมานานย่อมออกจากกายฟุ้งไปตามลม<br>
  ขอถวายพระพร ท้าวสหัสสนัยน์เทวราช<br>
  ขอมหาบพิตรเสด็จถอยไปจากที่นี่<br>
  เพราะกลิ่นของฤๅษีทั้งหลายไม่สะอาด<br>
  (ท้าวสักกเทวราชตรัสว่า)<br>
  [๕๖] กลิ่นของฤๅษีผู้ที่บวชมานาน<br>
  ขอจงออกจากกายฟุ้งไปตามลมเถิด<br>
  พระคุณเจ้าผู้เจริญ ข้าพเจ้าทั้งหลายจำนงหวังกลิ่นนั้น<br>
  ดุจพวงบุปผชาติอันวิจิตรมีกลิ่นหอม<br>
  เพราะเทวดาทั้งหลายมิได้มีความสำคัญกลิ่นนี้ว่าปฏิกูล<br>
  (อนุสิสสดาบสลุกจากอาสนะ ขอโอกาสกับหมู่ฤๅษี กล่าวว่า)<br>
  [๕๗] ท้าวมัฆวาน สุชัมบดีเทวราช องค์ปุรินททะจอมเทพ<br>
  ผู้เป็นใหญ่กว่าภูตพระองค์นั้น ทรงพระยศ ย่ำยีหมู่อสูร<br>
  ทรงรอคอยโอกาสเพื่อจะตรัสถามปัญหา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐๓ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๒. สรภังคชาดก (๕๒๒)<br>
  [๕๘] บรรดาฤๅษีเหล่านี้ผู้เป็นบัณฑิต ณ ที่นี่<br>
  ใครเล่าหนอถูกถามแล้วจักพยากรณ์ปัญหาอันละเอียดสุขุม<br>
  ของพระราชาผู้เป็นใหญ่กว่ามนุษย์ทั้ง ๓ พระองค์<br>
  และของท้าววาสวะจอมเทพได้<br>
  (หมู่ฤๅษีได้ฟังดังนั้นแล้วจึงกล่าวแนะนำว่า)<br>
  [๕๙] ฤๅษีตนนี้ชื่อสรภังคะ มีตบะ เว้นจากเมถุนธรรมตั้งแต่เกิด<br>
  เป็นบุตรของปุโรหิตาจารย์ ได้รับการฝึกฝนมาเป็นอันดี<br>
  ท่านจักพยากรณ์ปัญหาทั้งหลายของพระราชาเหล่านั้นได้<br>
  (อนุสิสสดาบสยอมรับไหว้สรภังคดาบสแล้วเมื่อจะโอวาท จึงกล่าวว่า)<br>
  [๖๐] ท่านโกณฑัญญะ นิมนต์ท่านพยากรณ์ปัญหาทั้งหลายเถิด<br>
  ฤๅษีทั้งหลายผู้เป็นคนดีขอร้องท่าน<br>
  ท่านโกณฑัญญะ ภาระนี้ย่อมมาถึงท่านผู้เจริญด้วยปัญญา<br>
  นี้เป็นธรรมดาในมนุษย์ทั้งหลาย<br>
  (ต่อมาพระมหาบุรุษสรภังคดาบสเมื่อให้โอกาส จึงกล่าวว่า)<br>
  [๖๑] มหาบพิตรผู้เจริญทั้งหลาย อาตมาให้โอกาส<br>
  ขอเชิญตรัสถามปัญหาอย่างใดอย่างหนึ่งตามพระทัยปรารถนาเถิด<br>
  เพราะอาตมารู้จักทั้งโลกนี้และโลกหน้าด้วยตนเอง<br>
  จักพยากรณ์ปัญหาข้อนั้น ๆ ถวายมหาบพิตร<br>
  (พระศาสดาเมื่อจะทรงประกาศความข้อนั้น จึงตรัสว่า)<br>
  [๖๒] ลำดับนั้นแล ท้าวมัฆวานสักกเทวราช องค์ปุรินททะทรงเห็น<br>
  ประโยชน์ได้ตรัสถามปัญหาข้อแรกตามที่พระทัยปรารถนาว่า<br>
  [๖๓] ในกาลบางคราว บุคคลฆ่าอะไร จึงจะไม่เศร้าโศก<br>
  ฤๅษีทั้งหลายสรรเสริญการละอะไร<br>
  บุคคลควรอดทนคำหยาบคายที่ใครในโลกนี้กล่าว<br>
  นิมนต์บอกเนื้อความข้อนั้นแก่โยมเถิด ท่านโกณฑัญญะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐๔ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๒. สรภังคชาดก (๕๒๒)<br>
  (ต่อแต่นั้นพระมหาสัตว์สรภังคดาบสเมื่อจะตอบปัญหา จึงกล่าวว่า)<br>
  [๖๔] ในกาลบางคราว บุคคลฆ่าความโกรธเสียได้จึงไม่เศร้าโศก<br>
  ฤๅษีทั้งหลายสรรเสริญการละความลบหลู่<br>
  บุคคลควรอดทนคำหยาบคายที่ทุกคนกล่าว<br>
  สัตบุรุษทั้งหลายกล่าวความอดทนนั้นว่า ยอดเยี่ยม<br>
  (ท้าวสักกะตรัสว่า)<br>
  [๖๕] คำของบุคคลทั้ง ๒ จำพวก คือ<br>
  คนที่เสมอกัน ๑ คนที่ประเสริฐกว่า ๑<br>
  บุคคลอาจจะอดกลั้นได้<br>
  แต่บุคคลจะพึงอดทนถ้อยคำของคนที่เลวกว่าได้อย่างไรหนอ<br>
  นิมนต์บอกเนื้อความข้อนั้นแก่โยมเถิด ท่านโกณฑัญญะ<br>
  (สรภังคดาบสตอบว่า)<br>
  [๖๖] แท้จริง บุคคลอดทนถ้อยคำของคนประเสริฐกว่าได้<br>
  เพราะความกลัว<br>
  อดทนถ้อยคำของคนเสมอกันได้เพราะการแข่งขันเป็นเหตุ<br>
  แต่ผู้ใดพึงอดทนถ้อยคำของคนที่เลวกว่าในโลกนี้ได้<br>
  ความอดทนนั้นของบุคคลนั้นสัตบุรุษกล่าวว่า ยอดเยี่ยม<br>
  (ต่อมาพระมหาสัตว์สรภังคดาบสตอบท้าวสักกะแล้ว เมื่อจะประกาศสภาพที่<br>
  สัตว์ทั้งหลายเป็นผู้ประเสริฐเป็นต้นเป็นสภาพที่รู้ได้ยากด้วยอาการเพียงเห็นรูปร่าง<br>
  เว้นแต่การอยู่ร่วมกัน จึงกล่าวคาถาว่า)<br>
  [๖๗] สภาวะที่ปกปิดไว้ด้วยอิริยาบถทั้ง ๔<br>
  บุคคลจะรู้ได้อย่างไรว่า ประเสริฐกว่า เสมอกัน หรือเลวกว่า<br>
  เพราะว่าสัตบุรุษทั้งหลายย่อมเที่ยวไปด้วยสภาวะที่ผิดรูป<br>
  เพราะเหตุนั้น บุคคลควรอดทนถ้อยคำของคนทั้งปวง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐๕ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๒. สรภังคชาดก (๕๒๒)<br>
  (เมื่อท้าวสักกะหมดความสงสัย พระมหาสัตว์สรภังคดาบสจึงกล่าวคาถา<br>
  ทูลว่า)<br>
  [๖๘] สัตบุรุษผู้มีขันติพึงได้ประโยชน์อันใด<br>
  ประโยชน์นั้นเสนาแม้หมู่ใหญ่พร้อมด้วยพระราชารบอยู่ก็ไม่พึงได้<br>
  เวรทั้งหลายย่อมสงบระงับได้ด้วยกำลังแห่งขันติ<br>
  (ต่อมาท้าวสักกเทวราชทรงทราบอัธยาศัยของพระราชาทั้งหลายแล้วจึงตรัสถาม<br>
  ความสงสัยของพระราชาเหล่านั้นว่า)<br>
  [๖๙] โยมขออนุโมทนาคำสุภาษิตของพระคุณเจ้า<br>
  โยมขอถามปัญหาข้ออื่นกับพระคุณเจ้า<br>
  ขอพระคุณเจ้าโปรดกล่าวแก้ปัญหานั้น<br>
  ขอพระคุณเจ้าโปรดบอกถึงคติของพระราชาทั้งหลาย<br>
  ผู้กระทำบาปกรรมอันร้ายแรง คือ<br>
  พระเจ้าทัณฑกี ๑ พระเจ้านาฬิกีระ ๑<br>
  พระเจ้าอัชชุนะ ๑ พระเจ้ากลาพุ ๑<br>
  พระราชาทั้งหลายเหล่านั้นเบียดเบียนฤๅษี<br>
  พากันไปเกิด ณ ที่ไหน<br>
  (พระมหาสัตว์สรภังคดาบสตอบปัญหาของท้าวสักกะว่า)<br>
  [๗๐] ก็พระเจ้าทัณฑกีได้ลงโทษกีสวัจฉดาบส เป็นผู้ตัดมูลราก<br>
  พร้อมทั้งอาณาประชาราษฏร์หมกไหม้อยู่ในนรกชื่อกุกกุฬะ<br>
  ถ่านเพลิงที่ปราศจากเปลวเพลิงตกต้องกายของพระองค์<br>
  [๗๑] พระราชาพระองค์ใดได้ทรงเบียดเบียนบรรพชิตทั้งหลาย<br>
  ผู้สำรวม ผู้กล่าวธรรม ผู้สงบ ไม่ประทุษร้าย<br>
  พระราชาพระองค์นั้นทรงพระนามว่า พระเจ้านาฬิกีระ<br>
  สุนัขทั้งหลายพากันรุมกัดกิน ทรงดิ้นรนอยู่ในปรโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐๖ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๒. สรภังคชาดก (๕๒๒)<br>
  [๗๒] อนึ่ง พระเจ้าอัชชุนะทรงตกนรกชื่อสัตติสูละ<br>
  ทรงมีพระเศียรห้อยลง พระบาทชี้ขึ้นเบื้องบน<br>
  เพราะทรงเบียดเบียนพระอังคีรสโคตมฤๅษีผู้มีขันติ<br>
  มีตบะ ประพฤติพรหมจรรย์มาช้านาน<br>
  [๗๓] อนึ่ง พระราชาพระองค์ใดได้ทรงตัดบรรพชิตผู้กล่าวขันติ<br>
  ผู้สงบ ไม่ประทุษร้าย ขาดออกเป็นท่อน ๆ<br>
  พระราชาพระองค์นั้นทรงพระนามว่าพระเจ้ากลาพุ<br>
  ตกอเวจีมหานรกซึ่งมีความร้อนร้ายแรง<br>
  มีเวทนาเผ็ดร้อน น่าหวาดกลัว หมกไหม้อยู่<br>
  [๗๔] บัณฑิตได้ฟังเรื่องนรกเหล่านี้<br>
  และนรกเหล่าอื่นที่ชั่วช้ากว่านี้ ณ ที่นี่แล้ว<br>
  พึงประพฤติธรรมในสมณะและพราหมณ์ทั้งหลาย<br>
  ผู้กระทำอย่างนี้ย่อมเข้าถึงแดนสวรรค์<br>
  (ท้าวสักกะตรัสถามปัญหา ๔ ข้อที่เหลือว่า)<br>
  [๗๕] โยมขออนุโมทนาคำสุภาษิตของพระคุณเจ้า<br>
  แต่โยมขอถามปัญหาข้ออื่นกับพระคุณเจ้า<br>
  ขอพระคุณเจ้าโปรดกล่าวแก้ปัญหานั้น<br>
  บัณฑิตเรียกคนเช่นไรว่า มีศีล<br>
  เรียกคนเช่นไรว่า มีปัญญา<br>
  เรียกคนเช่นไรว่า สัตบุรุษ<br>
  สิริย่อมไม่ละคนเช่นไรหนอ<br>
  (พระมหาสัตว์สรภังคดาบสตอบปัญหาของท้าวสักกะว่า)<br>
  [๗๖] บุคคลใดในโลกนี้ สำรวมกาย วาจา ใจ<br>
  ไม่ทำบาปกรรมอะไร ไม่พูดเหลาะแหละเพราะเหตุแห่งตน<br>
  บัณฑิตเรียกคนเช่นนั้นว่า ผู้มีศีล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐๗ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๒. สรภังคชาดก (๕๒๒)<br>
  [๗๗] บุคคลใดคิดปัญหาที่ลึกซึ้งได้ด้วยใจ<br>
  ไม่ทำกรรมอันหยาบช้าซึ่งหาประโยชน์เกื้อกูลมิได้<br>
  ไม่ตัดรอนประโยชน์ที่มาถึงตามกาลให้เสียไป<br>
  บัณฑิตเรียกคนเช่นนั้นว่า ผู้มีปัญญา<br>
  [๗๘] บุคคลใดเป็นคนกตัญญูกตเวที เป็นปราชญ์<br>
  มีกัลยาณมิตร และมีความภักดีมั่นคง<br>
  ช่วยกระทำกิจของมิตรที่ตกยากด้วยความเต็มใจ<br>
  บัณฑิตเรียกคนเช่นนั้นว่า สัตบุรุษ<br>
  [๗๙] บุคคลใดประกอบด้วยคุณสมบัติทั้งปวงเหล่านี้<br>
  มีศรัทธา อ่อนโยน จำแนกแจกทานด้วยดี<br>
  รู้ความประสงค์ของผู้ขอ สิริย่อมไม่ละคนเช่นนั้น<br>
  ผู้มีปกติสงเคราะห์ มีวาจาอ่อนหวาน สละสลวย<br>
  (ท้าวสักกะตรัสว่า)<br>
  [๘๐] โยมขออนุโมทนาคำสุภาษิตของพระคุณเจ้า<br>
  แต่โยมขอถามปัญหาข้ออื่นกับพระคุณเจ้า<br>
  ขอพระคุณเจ้าโปรดกล่าวแก้ปัญหานั้น<br>
  ศีล ๑ สิริ ๑ ธรรมของสัตบุรุษ ๑ ปัญญา ๑<br>
  บัณฑิตกล่าวข้อไหนว่า ประเสริฐกว่า<br>
  (พระมหาสัตว์สรภังคดาบสตอบว่า)<br>
  [๘๑] ท่านผู้ฉลาดทั้งหลายกล่าวว่า ปัญญาแลประเสริฐที่สุด<br>
  ดุจดวงจันทร์ราชาแห่งนักษัตรประเสริฐกว่าดวงดาวทั้งหลาย<br>
  ศีล สิริ และแม้ธรรมของสัตบุรุษย่อมเป็นไปตามบุคคลผู้มีปัญญา<br>
  (ท้าวสักกะตรัสว่า)<br>
  [๘๒] โยมขออนุโมทนาคำสุภาษิตของพระคุณเจ้า<br>
  แต่โยมขอถามปัญหาข้ออื่นกับพระคุณเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐๘ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๒. สรภังคชาดก (๕๒๒)<br>
  ขอพระคุณเจ้าโปรดกล่าวแก้ปัญหานั้น<br>
  บุคคลในโลกนี้กระทำอย่างไร กระทำกรรมอะไร<br>
  ประพฤติกรรมอะไร คบหาคนอย่างไร จึงจะได้ปัญญา<br>
  บัดนี้ ขอพระคุณเจ้าโปรดบอกปฏิปทาแห่งปัญญาว่า<br>
  บุคคลกระทำอย่างไร จึงจะชื่อว่าผู้มีปัญญา<br>
  (พระมหาสัตว์สรภังคดาบสกล่าวว่า)<br>
  [๘๓] บุคคลควรคบหาท่านผู้เจริญด้วยปัญญา<br>
  มีความรู้ละเอียดลออเป็นพหูสูต<br>
  ควรศึกษาเล่าเรียน สอบถาม ฟังคำสุภาษิตโดยเคารพ<br>
  บุคคลกระทำอย่างนี้ จึงจะชื่อว่าผู้มีปัญญา<br>
  [๘๔] ท่านผู้มีปัญญาพิจารณาเห็นกามคุณ<br>
  โดยความเป็นของไม่เที่ยง เป็นทุกข์ และโดยความเป็นโรค<br>
  เมื่อเห็นแจ้งอย่างนี้ จึงละความพอใจในกามทั้งหลาย<br>
  ซึ่งเป็นทุกข์เป็นภัยอันใหญ่หลวงเสียได้<br>
  [๘๕] เขาปราศจากราคะแล้ว พึงกำจัดโทสะได้<br>
  เจริญเมตตาจิตหาประมาณมิได้<br>
  วางอาชญาในสัตว์ทุกจำพวก<br>
  เป็นผู้ไม่ถูกนินทา เข้าถึงพรหมสถาน<br>
  (พระมหาสัตว์สรภังคดาบสทราบว่า พระราชาทั้ง ๓ พระองค์ละความกำหนัด<br>
  ยินดีในเบญจกามคุณได้แล้ว จึงกล่าวคาถาด้วยอำนาจความร่าเริงของพระราชา<br>
  เหล่านั้นว่า)<br>
  [๘๖] ขอถวายพระพรมหาบพิตรอัฏฐกะ<br>
  การเสด็จมาของพระองค์ ของพระเจ้าภีมรถ<br>
  และของพระเจ้ากาลิงคะผู้มีพระยศระบือไปทั่ว<br>
  ได้มีความสำเร็จอย่างใหญ่หลวง<br>
  ทุกพระองค์ทรงละกามราคะได้แล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐๙ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๓. อลัมพุสาชาดก (๕๒๓)<br>
  (พระราชาทั้งหลายทรงชมเชยพระมหาสัตว์สรภังคดาบสว่า)<br>
  [๘๗] พระคุณเจ้ารู้จิตของผู้อื่นว่า โยมทุกคนละกามราคะได้แล้ว<br>
  ข้อนั้นเป็นจริงอย่างนั้นแหละ<br>
  ขอพระคุณเจ้าจงกระทำโอกาสเพื่ออนุเคราะห์<br>
  โดยประการที่โยมทุกคนจะบรรลุถึงคติของพระคุณเจ้าเถิด<br>
  (พระมหาสัตว์สรภังคดาบสให้โอกาสแก่พระราชาทั้ง ๓ พระองค์ว่า)<br>
  [๘๘] อาตมาจะกระทำโอกาสเพื่ออนุเคราะห์<br>
  เพราะมหาบพิตรทั้งหลายทรงละกามราคะได้แล้วอย่างแท้จริง<br>
  ขอมหาบพิตรทั้งหลายทรงแผ่ปีติที่ไพบูลย์ให้แผ่ซ่านไปทั่วพระวรกาย<br>
  โดยประการที่จะบรรลุถึงคติของอาตมาเถิด<br>
  (พระราชาเหล่านั้นเมื่อจะทรงยอมรับ จึงได้ตรัสว่า)<br>
  [๘๙] ท่านผู้มีปัญญาเพียงดังแผ่นดิน พระคุณเจ้าจะกล่าวคำใดใด<br>
  โยมทั้งหลายจะกระทำตามคำพร่ำสอนของพระคุณเจ้านั้นทุกอย่าง<br>
  จะแผ่ปีติที่ไพบูลย์ไปทั่วกาย<br>
  โดยประการที่จะบรรลุถึงคติของพระคุณเจ้า<br>
  (ลำดับนั้น พระมหาสัตว์สรภังคดาบสให้พระราชาเหล่านั้นพร้อมทั้งพลนิกาย<br>
  บวช เมื่อจะส่งหมู่ฤๅษีไป จึงกล่าวว่า)<br>
  [๙๐] ท่านผู้เจริญทั้งหลาย พวกเราทำการบูชา<br>
  กีสวัจฉดาบสอย่างนี้แล้ว<br>
  ขอฤๅษีทั้งหลายผู้เป็นคนดี จงไปยังที่อยู่ของตนเถิด<br>
  ท่านทั้งหลายจงยินดีในฌาน มีจิตตั้งมั่นในกาลทุกเมื่อ<br>
  ความยินดีนั้นเป็นคุณชาติประเสริฐสุดสำหรับบรรพชิต<br>
  (พระศาสดาทรงทราบความนี้แล้วได้ตรัสพระคาถาเหล่านี้ว่า)<br>
  [๙๑] ครั้นได้สดับคาถาซึ่งประกอบด้วยประโยชน์อย่างยิ่ง<br>
  ที่ฤๅษีผู้เป็นบัณฑิตกล่าวดีแล้ว เทวดาทั้งหลายผู้มียศเหล่านั้น<br>
  เกิดปีติและโสมนัสอนุโมทนาอยู่ ได้พากันหลีกไปยังเทพบุรี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑๐ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๓. อลัมพุสาชาดก (๕๒๓)<br>
  [๙๒] คาถาที่ฤๅษีผู้เป็นบัณฑิตกล่าวดีแล้วเหล่านี้<br>
  มีอรรถและพยัญชนะอันดีงาม<br>
  ผู้ใดผู้หนึ่งพึงสดับคาถาเหล่านั้นให้เป็นประโยชน์<br>
  พึงได้คุณวิเศษทั้งเบื้องต้นและเบื้องปลาย<br>
  ครั้นได้แล้ว พึงบรรลุสถานที่ที่พญามัจจุราชมองไม่เห็น<br>
  (พระศาสดาครั้นทรงรวบยอดเทศนาด้วยพระอรหัตอย่างนี้แล้วประกาศสัจจะ<br>
  ทั้งหลาย ทรงประชุมชาดกว่า)<br>
  [๙๓] สาลิสสรดาบสคือสารีบุตร เมณฑิสสรดาบสคือกัสสปะ<br>
  ปัพพตดาบสคืออนุรุทธะ เทวิลดาบสคือกัจจายนะ<br>
  [๙๔] อนุสิสสดาบสคืออานนท์ กีสวัจฉดาบสคือโกลิตะ<br>
  นารทดาบสคืออุทายีเถระ บริษัททั้งหลายคือพุทธบริษัท<br>
  ส่วนสรภังคโพธิสัตว์คือเราตถาคต<br>
  เธอทั้งหลายจงทรงจำชาดกไว้อย่างนี้แล<br>
  สรภังคชาดกที่ ๒ จบ</p>
<p> ๓. อลัมพุสาชาดก (๕๒๓)<br>
  ว่าด้วยเทพธิดาอลัมพุสา<br>
  (พระศาสดาเมื่อจะทรงทำเนื้อความนั้นให้แจ่มแจ้ง จึงตรัสว่า)<br>
  [๙๕] ครั้งนั้น พระอินทร์ผู้เป็นใหญ่ทรงปราบปรามวัตรอสูร<br>
  ซึ่งเป็นพระบิดาแห่งเหล่าเทพบุตรผู้มีชัย<br>
  ทรงเล็งเห็นอลัมพุสาเทพกัญญาว่ามีความสามารถ<br>
  ณ สุธรรมาเทวสถานแล้วจึงมีเทวโองการว่า<br>
  [๙๖] แม่นางมิสสาเทพกัญญา เทวดาชั้นดาวดึงส์<br>
  พร้อมทั้งพระอินทร์ขอร้องแม่นาง<br>
  แม่นางอลัมพุสาผู้สามารถจะประเล้าประโลมฤๅษีได้<br>
  แม่นางจงไปหาอิสิสิงคดาบสเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑๑ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๓. อลัมพุสาชาดก (๕๒๓)<br>
  (ท้าวสักกะทรงพระบัญชานางอลัมพุสาแล้วตรัสว่า)<br>
  [๙๗] ดาบสองค์นี้เป็นผู้มีวัตร ประพฤติพรหมจรรย์<br>
  ยินดียิ่งในนิพพาน เป็นผู้เจริญด้วยคุณธรรม<br>
  อย่าล่วงเลยพวกเราไปก่อนเลย<br>
  เธอจงกั้นทางที่จะไปสู่เทวโลกของท่านไว้<br>
  (นางอลัมพุสาเทพกัญญาได้ฟังพระราชดำรัสดังนั้น จึงตรัสว่า)<br>
  [๙๘] ขอเดชะพระเทวราช พระองค์ทรงทำอะไรอยู่<br>
  พระองค์จึงทรงเห็นแต่หม่อมฉันเท่านั้นว่า<br>
  แม่นางผู้สามารถจะประเล้าประโลมฤๅษีได้<br>
  เธอจงไป นางเทพอัปสรแม้อื่นก็มีอยู่<br>
  [๙๙] นางเทพอัปสรผู้ทัดเทียมกับหม่อมฉัน<br>
  และประเสริฐกว่าหม่อมฉัน ในอโศกนันทวันก็มีอยู่<br>
  ขอวาระแห่งการไปจงมีแก่นางเทพอัปสรเหล่านั้นเถิด<br>
  แม้นางเทพอัปสรเหล่านั้นก็จงไปประเล้าประโลมเถิด<br>
  (ท้าวสักกเทวราชได้ตรัสว่า)<br>
  [๑๐๐] เธอพูดถูกต้องอย่างแท้จริง<br>
  ถึงนางเทพอัปสรเหล่าอื่นที่ทัดเทียมกับเธอ<br>
  และประเสริฐกว่าเธอในอโศกนันทวันก็มีอยู่<br>
  [๑๐๑] แม่นางผู้มีความงามทั่วสรรพางค์กาย<br>
  แต่นางเทพอัปสรเหล่านั้นไปแล้ว<br>
  ไม่รู้จักการบำเรอชายอย่างที่เธอรู้<br>
  [๑๐๒] เชิญไปเถิด แม่นางผู้มีความงาม<br>
  เพราะเธอประเสริฐกว่าหญิงทั้งหลาย<br>
  เธอจักใช้รูปร่างผิวพรรณของเธอ<br>
  นำดาบสมาสู่อำนาจได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑๒ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๓. อลัมพุสาชาดก (๕๒๓)<br>
  (พระนางอลัมพุสาได้ฟังดังนั้นแล้ว จึงกราบทูลว่า)<br>
  [๑๐๓] หม่อมฉันถูกพระเทวราชทรงใช้จะไม่ทำก็ไม่ได้<br>
  แต่หม่อมฉันหวั่นเกรงการที่จะประเล้าประโลมให้ดาบสนั้นยินดี<br>
  เพราะท่านเป็นพราหมณ์ มีเดชสูงส่ง<br>
  [๑๐๔] ชนทั้งหลายประเล้าประโลมฤๅษีให้ยินดีแล้วตกนรก<br>
  ถึงสังสารวัฏเพราะความงมงายมีจำนวนมิใช่น้อย<br>
  เพราะเหตุนั้น หม่อมฉันจึงขนพองสยองเกล้า<br>
  (พระศาสดาตรัสว่า)<br>
  [๑๐๕] อลัมพุสา มิสสาเทพอัปสร ผู้มีวรรณะน่าใคร่<br>
  ปรารถนาเพื่อจะให้อิสิสิงคดาบสคลุกเคล้าระคนด้วยกิเลส<br>
  ครั้นกล่าวอย่างนี้แล้วก็หลีกไป<br>
  [๑๐๖] ก็อลัมพุสาเทพอัปสรนั้นได้ลงสู่ป่าที่อิสิสิงคดาบสรักษา<br>
  ซึ่งดารดาษด้วยเถาตำลึงสุกมีประมาณกึ่งโยชน์โดยรอบนั้น<br>
  [๑๐๗] นางเข้าไปหาอิสิสิงคดาบสผู้กำลังปัดกวาดโรงไฟแต่เช้าตรู่<br>
  ก่อนเวลาอาหารเช้า ใกล้เวลาอาทิตย์อุทัย<br>
  (ลำดับนั้น ดาบสถามนางว่า)<br>
  [๑๐๘] เธอเป็นใครหนอ<br>
  รัศมีช่างงามผ่องใสดังสายฟ้า ประดุจดาวประกายพรึก<br>
  ประดับกำไลมืออันวิจิตร สวมใส่ต่างหูแก้วมณี<br>
  [๑๐๙] มีประกายดุจแสงอาทิตย์ ร่างกายมีกลิ่นหอมด้วยจันทน์เหลือง<br>
  ลำขากลมกลึงสวยงาม มีมายามากมาย<br>
  กำลังสาวแรกรุ่น น่าทัศนาเชยชม<br>
  [๑๑๐] เท้าทั้ง ๒ ของเธออ่อนละมุน สะอาดหมดจด ไม่แหว่งเว้า<br>
  ตั้งลงเรียบเสมอด้วยดี ทุกย่างก้าวของเธอน่ารักใคร่<br>
  ดึงใจอาตมาให้วาบหวาม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑๓ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๓. อลัมพุสาชาดก (๕๒๓)<br>
  [๑๑๑] อนึ่ง ลำขาของเธอเป็นปล้อง ๆ เหมือนกับงวงช้าง<br>
  สะโพกของเธอเกลี้ยงเกลากลมกลึงผึ่งผายสวยงาม<br>
  เหมือนแผ่นกระดานสะกา<br>
  [๑๑๒] นาภีของเธอตั้งอยู่เรียบร้อยดีเหมือนฝักดอกอุบล<br>
  ปรากฏได้แต่ไกลเหมือนเกษรดอกอัญชันเขียว<br>
  [๑๑๓] ถันเกิดที่ทรวงอกทั้งคู่หาขั้วมิได้<br>
  เต่งเต้าสวยงามทรงเกษียรรสไว้<br>
  ไม่หย่อนยาน เสมอเหมือนกับผลน้ำเต้าครึ่งผล<br>
  [๑๑๔] ลำคอของเธอยาวประดุจลำคอนางเนื้อทราย<br>
  เปล่งปลั่งดั่งพื้นแผ่นทองคำ<br>
  ริมฝีปากของเธองามเปล่งปลั่งดั่งลิ้นหัวใจห้องที่ ๔<br>
  [๑๑๕] ฟันของเธอทั้งข้างบนข้างล่าง<br>
  ขัดสีได้อย่างเลิศด้วยไม้ชำระฟัน<br>
  เกิดขึ้น ๒ คราว เป็นฟันที่ปราศจากโทษ ดูสวยงาม<br>
  [๑๑๖] ดวงเนตรทั้ง ๒ ของเธอดำขลับ<br>
  ตามขอบดวงตาเป็นสีแดง เปล่งปลั่งดั่งเมล็ดมะกล่ำ<br>
  ทั้งยาวทั้งกว้าง ดูสวยงาม<br>
  [๑๑๗] เส้นผมที่งอกขึ้นที่ศีรษะของเธอไม่ยาวเกินไป<br>
  เกลี้ยงเกลาดี ตกแต่งด้วยหวีทองคำ<br>
  มีกลิ่นหอมเหมือนกลิ่นจันทน์<br>
  [๑๑๘] ชาวนาชาวไร่ คนเลี้ยงโค พ่อค้ามีความสำเร็จ<br>
  และฤๅษีผู้มีความสำรวม บำเพ็ญตบะ<br>
  มีความบากบั่น มีประมาณเท่าใด<br>
  [๑๑๙] ชนมีประมาณเท่านั้นในปฐพีมณฑลนี้<br>
  แม้คนหนึ่งที่เสมอเหมือนเธอ อาตมายังไม่เห็น<br>
  เธอเป็นใคร เป็นลูกของใครหรือ อาตมาจะรู้จักเธอได้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑๔ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๓. อลัมพุสาชาดก (๕๒๓)<br>
  (นางอลัมพุสาเทพกัญญารู้ว่าอิสิสิงคดาบสนั้นหลงใหลแล้ว จึงกล่าวว่า)<br>
  [๑๒๐] ท่านกัสสปะผู้เจริญ เมื่อจิตของท่านเป็นไปอย่างนี้แล้ว<br>
  ก็ไม่ใช่กาลที่จะเป็นปัญหา มาเถิด สหาย<br>
  เราทั้ง ๒ จักอภิรมย์กันในอาศรมของเรา<br>
  มาเถิด ดิฉันจักคลุกเคล้าท่าน<br>
  ขอท่านเป็นผู้ฉลาดในความยินดีในเบญจกามคุณเถิด<br>
  (พระศาสดาเมื่อจะทรงประกาศความข้อนั้นจึงตรัสว่า)<br>
  [๑๒๑] อลัมพุสา มิสสาเทพอัปสร ผู้มีวรรณะน่าใคร่<br>
  ปรารถนาเพื่อจะให้อิสิสิงคดาบสคลุกเคล้าระคนด้วยกิเลส<br>
  ครั้นกล่าวอย่างนี้แล้วก็หลีกไป<br>
  [๑๒๒] ก็ดาบสนั้นตัดความเฉื่อยชาเสียแล้ว รีบออกไปโดยเร็ว<br>
  ประชิดตัวนาง ลูบเรือนผมบนศีรษะ<br>
  [๑๒๓] เทพอัปสรกัลยาณีผู้มีความสวยสดงดงาม<br>
  หันกลับมาสวมกอดดาบสนั้น<br>
  นางมีความยินดีที่ดาบสเคลื่อนจากพรหมจรรย์นั้น<br>
  ตามที่ท้าวสักกะปรารถนา<br>
  [๑๒๔] นางได้มีใจรำลึกถึงพระอินทร์ซึ่งประทับอยู่ในนันทวัน<br>
  ท้าวมัฆวานเทพกุญชรทรงทราบความดำริของนางแล้ว<br>
  [๑๒๕] ทรงส่งบัลลังก์ทอง พร้อมทั้งเครื่องบริวาร<br>
  พร้อมทั้งทับทรวง ๕๐ อัน<br>
  และเครื่องปูลาด ๑,๐๐๐ ผืน ไปโดยเร็วพลัน<br>
  [๑๒๖] แม่โฉมงามโอบอุ้มดาบสนั้นไว้แนบทรวงอก<br>
  กกกอดอยู่ตลอด ๓ ปีบนบัลลังก์นั้น<br>
  เป็นเหมือนเพียงครู่เดียวเท่านั้น<br>
  [๑๒๗] โดยล่วงไป ๓ ปี ดาบสพราหมณ์จึงสร่างเมา รู้สึกตัว<br>
  ได้เห็นต้นไม้เขียวชะอุ่มขึ้นอยู่โดยรอบเรือนไฟ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑๕ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๓. อลัมพุสาชาดก (๕๒๓)<br>
  [๑๒๘] ป่าไม้ผลัดใบใหม่ ออกดอกบานสะพรั่ง<br>
  กึกก้องไปด้วยฝูงนกดุเหว่า ครั้นท่านเหลียวมองดูโดยรอบ<br>
  ก็หลั่งน้ำตาร้องไห้รำพันว่า<br>
  [๑๒๙] เรามิได้บูชาไฟ มิได้สาธยายมนต์<br>
  อะไรบันดาลการบูชาไฟให้เสื่อมสิ้นไป<br>
  ใครหนอประเล้าประโลมบำเรอจิตของเราในกาลก่อน<br>
  [๑๓๐] เมื่อเราอยู่ป่า ผู้ใดหนอมายึดเอาฌานคุณ<br>
  ที่เกิดมีพร้อมกับเดชของเราไป<br>
  ประดุจยึดเอานาวาที่เต็มเปี่ยมด้วยรัตนะนานาชนิดในท้องทะเลหลวง<br>
  (นางอลัมพุสาเทพกัญญาได้ฟังดังนั้น จึงปรากฏกายยืนอยู่กล่าวว่า)<br>
  [๑๓๑] ดิฉันถูกท้าวเทวราชทรงใช้มาเพื่อบำเรอท่าน<br>
  ได้ใช้จิตฆ่าจิตท่าน เพราะความประมาท ท่านจึงไม่รู้สึกตัว<br>
  (อิสิสิงคดาบสได้ฟังนางอลัมพุสาเทพกัญญาแล้ว ระลึกถึงโอวาทที่บิดาให้ไว้<br>
  คร่ำครวญอยู่ได้กล่าวว่า)<br>
  [๑๓๒] เดิมที พ่อกัสสปะพร่ำสอนถ้อยคำเหล่านี้กับเราว่า<br>
  พ่อมาณพ หญิงเปรียบได้กับดอกนารีผล<br>
  เจ้าจงรู้จักหญิงเหล่านั้น<br>
  [๑๓๓] พ่อกัสสปะดูเหมือนจะเอื้อเอ็นดูเรา<br>
  จึงพร่ำสอนเราอย่างนี้ว่า มาณพ เจ้าจงรู้จักหญิงผู้มีฝีที่อก<br>
  เจ้าจงรู้จักหญิงเหล่านั้น<br>
  [๑๓๔] เรามิได้ทำตามคำสอนของบิดาผู้เจริญนั้น<br>
  วันนี้เรานั้นจึงซบเซาอยู่แต่ผู้เดียวในป่าที่หามนุษย์มิได้<br>
  [๑๓๕] น่าติเตียนจริงหนอ ชีวิตของเรา<br>
  เราจักทำอย่างที่เราเคยเป็นเช่นนั้น<br>
  หรือมิฉะนั้นเราก็จักตายเสีย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑๖ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๓. อลัมพุสาชาดก (๕๒๓)<br>
  (พระศาสดาตรัสว่า)<br>
  [๑๓๖] อลัมพุสาเทพกัญญา ครั้นทราบเดช ความเพียร<br>
  และปัญญาของดาบสนั้น ดำรงมั่นคงแล้ว<br>
  จึงจับเท้าทั้งสองของดาบสทูนไว้ที่ศีรษะ<br>
  ละล่ำละลักกล่าวกับอิสิสิงคดาบสว่า<br>
  [๑๓๗] อย่าโกรธดิฉันเลย ท่านมหาวีระ<br>
  อย่าโกรธดิฉันเลย ท่านมหาฤๅษี<br>
  ดิฉันบำเพ็ญประโยชน์อันใหญ่หลวงเพื่อเทพชั้นไตรทศผู้มียศ<br>
  เพราะเทพบุรีทั้งหมดถูกพระคุณเจ้าทำให้หวั่นไหวในคราวนั้น<br>
  (อิสิสิงคดาบสกล่าวคาถาว่า)<br>
  [๑๓๘] แม่นางผู้เจริญ ขอทวยเทพชั้นดาวดึงส์<br>
  ท้าววาสวะแห่งเทพชั้นไตรทศ และเธอจงเป็นสุข ๆ เถิด<br>
  เชิญเธอไปตามสบายเถิด แม่เทพกัญญา<br>
  (พระศาสดาตรัสว่า)<br>
  [๑๓๙] อลัมพุสาเทพกัญญา ครั้นจับเท้าทั้ง ๒ ของดาบสแล้ว<br>
  จึงประคองอัญชลี กระทำประทักษิณดาบสนั้น<br>
  แล้วได้หลีกไปจากที่นั้น<br>
  [๑๔๐] นางเทพกัญญาขึ้นสู่บัลลังก์ทอง<br>
  พร้อมทั้งเครื่องบริวาร พร้อมทั้งทับทรวง ๕๐<br>
  และเครื่องปูลาด ๑,๐๐๐ ผืน อันเป็นของนางนั่นเอง<br>
  ได้กลับไปในสำนักเทพทั้งหลาย<br>
  [๑๔๑] ท้าวสักกะจอมเทพทรงมีปีติและโสมนัส ปลาบปลื้มหฤทัย<br>
  ได้พระราชทานพรกับนางเทพกัญญานั้นซึ่งกำลังมา<br>
  ราวกับประทีปอันรุ่งเรือง ดุจสายฟ้าแลบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑๗ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๔. สังขปาลชาดก (๕๒๔)<br>
  (นางอลัมพุสากราบทูลว่า)<br>
  [๑๔๒] ข้าแต่ท้าวสักกะผู้เป็นใหญ่แห่งภูตทั้งปวง<br>
  หากพระองค์ทรงประทานพรแก่หม่อมฉันไซร้<br>
  ขอหม่อมฉันอย่าต้องไปประเล้าประโลมฤๅษีอีกเลย<br>
  ข้าแต่ท้าวสักกะ หม่อมฉันขอพรข้อนี้ ดังนี้แล<br>
  อลัมพุสาชาดกที่ ๓ จบ</p>
<p> ๔. สังขปาลชาดก (๕๒๔)<br>
  ว่าด้วยสังขปาลนาคราช<br>
  (พระเจ้ากรุงพาราณสีตรัสว่า)<br>
  [๑๔๓] ท่านมีลักษณะคล้ายพระอริยะ มีดวงตาแจ่มใส<br>
  เห็นจะเป็นคนบวชออกจากสกุล<br>
  ไฉนหนอท่านผู้มีปัญญาจึงสละทรัพย์และโภคะ<br>
  ออกจากเรือนบวชเสียเล่า<br>
  (อาฬารดาบสกราบทูลว่า)<br>
  [๑๔๔] ขอถวายพระพรมหาบพิตรผู้เป็นเทพแห่งนรชน<br>
  อาตมาได้เห็นวิมานของพญาสังขปาลนาคราช<br>
  ผู้มีอานุภาพมากด้วยตนเอง<br>
  ครั้นเห็นแล้ว จึงได้บวช<br>
  เพราะเชื่อวิบากอันยิ่งใหญ่แห่งบุญทั้งหลาย<br>
  (พระราชาตรัสว่า)<br>
  [๑๔๕] บรรพชิตทั้งหลายย่อมไม่กล่าวคำเท็จ<br>
  เพราะความรัก เพราะความชัง เพราะความกลัว<br>
  พระคุณเจ้า โยมถามแล้ว<br>
  ขอพระคุณเจ้าโปรดบอกเนื้อความนั้นแก่โยมเถิด<br>
  เพราะได้ฟัง ความเลื่อมใสจักเกิดขึ้นแก่โยมบ้าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑๘ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๔. สังขปาลชาดก (๕๒๔)<br>
  (อาฬารดาบสกราบทูลว่า)<br>
  [๑๔๖] ขอถวายพระพรมหาบพิตรผู้เป็นใหญ่แห่งแคว้น<br>
  อาตมาเมื่อเดินทางไปค้าขายได้เห็นพวกบุตรของนายพราน<br>
  พากันหามพญานาคตัวมีร่างกายอ้วนพีใหญ่โตร่าเริงเดินไปในหนทาง<br>
  [๑๔๗] ขอถวายพระพรพระองค์ผู้จอมชน อาตมานั้น<br>
  ได้มาประจวบเข้ากับเขาเหล่านั้น ก็เกิดกลัวจนขนพองสยองเกล้า<br>
  จึงได้ถามขึ้นว่า พ่อบุตรนายพรานทั้งหลาย พวกท่านจะนำนาค<br>
  ซึ่งมีร่างกายน่ากลัวตัวนี้ไปไหน จะทำอะไรกับนาคตัวนี้<br>
  (พวกเขาตอบว่า)<br>
  [๑๔๘] วิเทหบุตร พวกเราจะนำนาคตัวนี้ไปเพื่อบริโภค<br>
  นาคตัวนี้มีร่างกายอ้วนพีใหญ่โต เนื้อของมันมาก<br>
  อ่อนนุ่ม และอร่อย ท่านยังมิได้รู้รสเนื้อมัน<br>
  [๑๔๙] พวกเราจากที่นี่ไปถึงที่อยู่ของตนแล้ว<br>
  จะเอามีดสับกินเนื้อกันให้สำราญ<br>
  เพราะว่าพวกเราเป็นศัตรูของนาคทั้งหลาย<br>
  (อาตมาจึงพูดว่า)<br>
  [๑๕๐] ถ้าพวกท่านจะนำนาค<br>
  ซึ่งมีร่างกายอ้วนพีใหญ่โตตัวนี้ไปเพื่อจะบริโภคไซร้<br>
  ข้าพเจ้าจะให้โคผู้ซึ่งมีกำลังแข็งแรงแก่พวกท่าน ๑๖ ตัว<br>
  ขอพวกท่านจงปล่อยนาคตัวนี้จากเครื่องพันธนาการเถิด<br>
  (พวกเขาตอบว่า)<br>
  [๑๕๑] ความจริง นาคนี้เป็นอาหารที่ชอบใจของพวกเราอย่างแท้จริง<br>
  และพวกเราก็เคยกินนาคมามาก<br>
  แต่พวกเราจะทำตามคำของท่าน นายอาฬารวิเทหบุตร<br>
  และขอท่านจงเป็นมิตรของพวกเราด้วยนะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑๙ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๔. สังขปาลชาดก (๕๒๔)<br>
  [๑๕๒] บุตรนายพรานเหล่านั้นจึงแก้นาคราชตัวนั้น<br>
  ออกจากเครื่องพันธนาการซึ่งสอดเข้าทางจมูกร้อยไว้ในบ่วง<br>
  นาคราชตัวนั้นพ้นจากเครื่องผูกแล้ว<br>
  ครู่หนึ่งจึงบ่ายหน้าสู่ทิศปราจีนหลีกไป<br>
  [๑๕๓] ครั้นบ่ายหน้าสู่ทิศปราจีนไปได้ครู่หนึ่ง ได้เหลียวกลับมา<br>
  มองดูอาตมาด้วยดวงตาทั้ง ๒ ที่นองไปด้วยน้ำตา<br>
  ในคราวนั้น อาตมาได้ประคองอัญชลีทั้ง ๑๐ นิ้ว<br>
  เดินตามไปข้างหลัง กล่าวเตือนว่า<br>
  [๑๕๔] ท่านจงรีบด่วนไปโดยเร็วเถิด ขอศัตรูอย่าจับท่านได้อีกเลย<br>
  เพราะการสมาคมกับพวกพรานอีกเป็นทุกข์<br>
  ท่านจงไปยังสถานที่ที่พวกบุตรนายพรานไม่เห็นเถิด<br>
  [๑๕๕] นาคราชนั้นได้ไปสู่ห้วงน้ำใส สีเขียวครามโอภาส<br>
  มีท่าอันงดงาม น่ารื่นรมย์ใจ<br>
  ปกคลุมไปด้วยหมู่ต้นหว้าและต้นอโศก<br>
  เป็นผู้ปลอดภัย เบิกบานใจ ได้เข้าไปสู่นาคพิภพ<br>
  [๑๕๖] มหาบพิตรผู้จอมชน นาคราชนั้น<br>
  ครั้นเข้าไปยังนาคพิภพนั้นได้ไม่นาน<br>
  ได้มาปรากฏแก่อาตมาพร้อมด้วยบริวารเป็นทิพย์<br>
  บำรุงอาตมาเหมือนบุตรบำรุงบิดา<br>
  กล่าวถ้อยคำอันจับใจสบายหูว่า<br>
  (พญานาคสังขปาละกล่าวว่า)<br>
  [๑๕๗] ท่านอาฬาระ ท่านเป็นมารดาบิดาของข้าพเจ้า<br>
  เป็นดังดวงใจ เป็นผู้ให้ชีวิต เป็นสหาย<br>
  ข้าพเจ้าจึงได้อิทธิฤทธิ์ของตนคืนมา<br>
  ขอเชิญท่านไปเยี่ยมที่อยู่ของข้าพเจ้า<br>
  ซึ่งมีอาหารเพียงพอ มีข้าวและน้ำมากมาย<br>
  ดุจขุนเขาสิเนรุพิภพของท้าววาสวะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒๐ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๔. สังขปาลชาดก (๕๒๔)<br>
  (พญานาคสังขปาละกล่าวว่า)<br>
  [๑๕๘] นาคพิภพนั้นประกอบไปด้วยภูมิภาค<br>
  ภาคพื้นที่ไม่มีก้อนกรวด อ่อนนุ่มและงดงาม<br>
  มีหญ้าเตี้ย ๆ ปราศจากฝุ่นละออง น่าเลื่อมใส<br>
  เป็นสถานที่ระงับความเศร้าโศกของผู้ที่เข้าไป<br>
  [๑๕๙] มีสระโบกขรณีที่ไม่อากูล สีเขียวครามเพราะแก้วไพฑูรย์<br>
  มีสวนมะม่วงที่น่ารื่นรมย์ยิ่งนักทั้ง ๔ ทิศ<br>
  ติดผลอยู่เป็นนิตย์ตลอดฤดูกาล มีทั้งผลสุก ผลห่าม และผลอ่อน<br>
  (อาฬารดาบสกราบทูลว่า)<br>
  [๑๖๐] ขอถวายพระพร นรเทพมหาบพิตร ณ ท่ามกลาง<br>
  สวนมะม่วงทั้ง ๔ ทิศ มีนิเวศน์เลื่อมปภัสสรสร้างด้วยทองคำ<br>
  [๑๖๑] ณ นิเวศน์นั้น มีเรือนยอดและห้องโอฬาร<br>
  สร้างด้วยแก้วมณีและทองคำ วิจิตรด้วยศิลปะอเนกประการ<br>
  ซึ่งเนรมิตไว้ดีแล้วติดต่อกัน เต็มไปด้วยนางนาคกัญญาทั้งหลาย<br>
  ผู้ประดับตบแต่งร่างกายล้วนสวมใส่สายสร้อยทองคำ มหาบพิตร<br>
  [๑๖๒] สังขปาลนาคราชผู้มีผิวพรรณไม่ทรามนั้น รีบขึ้นสู่ปราสาท<br>
  ซึ่งมีอานุภาพนับไม่ได้ มีเสา ๑,๐๐๐ ต้น<br>
  อันเป็นสถานที่อยู่ของภรรยาผู้เป็นมเหสีของเขา<br>
  [๑๖๓] และนารีนางหนึ่งไม่ต้องเตือน<br>
  รีบนำอาสนะอันสำเร็จด้วยแก้วไพฑูรย์ มีค่ามากงดงาม<br>
  ประกอบด้วยแก้วมณีชั้นดีมีราคามาปูลาด<br>
  [๑๖๔] ลำดับนั้น นาคราชจูงมืออาตมาให้นั่ง<br>
  ณ อาสนะอันเป็นประธานโดยกล่าวว่า<br>
  นี้อาสนะ ท่านผู้เจริญโปรดนั่ง ณ อาสนะนี้เถิด<br>
  เพราะบรรดาท่านผู้เป็นที่เคารพทั้งหลายของข้าพเจ้า<br>
  ท่านผู้เจริญก็เป็นคนหนึ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒๑ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๔. สังขปาลชาดก (๕๒๔)<br>
  [๑๖๕] ขอถวายพระพร พระองค์ผู้จอมชน<br>
  และนารีอีกนางหนึ่งรีบนำน้ำเข้ามาล้างเท้าอาตมา<br>
  เหมือนภรรยาล้างเท้าภัสดาสามีสุดที่รัก<br>
  [๑๖๖] และนารีอื่นอีกนางหนึ่งรีบประคองถาดทองคำ<br>
  น้อมนำภัตตาหารที่น่าพอใจ มีแกงหลายชนิด<br>
  มีกับหลายอย่างเข้ามา<br>
  [๑๖๗] ภารตะมหาบพิตรพระองค์ นารีเหล่านั้นรู้ใจภัสดา<br>
  บำเรออาตมาผู้บริโภคเสร็จแล้วด้วยดนตรีทั้งหลาย<br>
  ยิ่งไปกว่านั้น นาคราชเข้าไปหาอาตมา<br>
  พร้อมด้วยกามคุณอันเป็นทิพย์<br>
  อันโอฬารมิใช่น้อย กล่าวว่า<br>
  [๑๖๘] ท่านอาฬาระ ภรรยาของข้าพเจ้าทั้ง ๓๐๐ นางเหล่านี้<br>
  ล้วนเอวบางร่างน้อย มีผิวพรรณดังกลีบปทุม<br>
  ท่านอาฬาระ นางเหล่านี้พึงบำเรอกามแก่ท่าน<br>
  ขอท่านโปรดให้นางเหล่านั้นบำเรอท่านเถิด<br>
  (อาฬารดาบสกราบทูลต่อไปว่า)<br>
  [๑๖๙] อาตมาได้เสวยกามรสอันเป็นทิพย์อยู่ ๑ ปี<br>
  คราวนั้น จึงได้ถามยิ่งขึ้นไปว่า นาคสมบัตินี้<br>
  ท่านได้เพราะทำกรรมอะไร ได้อย่างไร<br>
  ไฉนท่านจึงได้ครอบครองวิมานอันประเสริฐ<br>
  [๑๗๐] ท่านได้โดยไม่มีเหตุ หรือเกิดเพราะใครน้อมมาเพื่อท่าน<br>
  ท่านทำเอง หรือเทวดาทั้งหลายให้<br>
  ข้าพเจ้าถามเนื้อความนั้นกับท่านนาคราช<br>
  ไฉนท่านจึงได้ครอบครองวิมานอันประเสริฐ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒๒ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๔. สังขปาลชาดก (๕๒๔)<br>
  (พญานาคสังขปาละตอบว่า)<br>
  [๑๗๑] วิมานนี้ข้าพเจ้าได้มาโดยไม่มีเหตุหามิได้<br>
  เกิดเพราะใครน้อมมาเพื่อข้าพเจ้าก็หาไม่<br>
  ข้าพเจ้าทำเองก็หาไม่<br>
  แม้เทวดาทั้งหลายก็มิได้มอบให้<br>
  แต่ข้าพเจ้าได้เพราะบุญกรรมซึ่งมิใช่บาปของตน<br>
  (อาฬารดาบสถามว่า)<br>
  [๑๗๒] วัตรของท่านเป็นอย่างไร<br>
  อนึ่ง พรหมจรรย์ของท่านเป็นอย่างไร<br>
  นี้เป็นผลแห่งวัตรและพรหมจรรย์ที่ท่านประพฤติดีแล้วอย่างไร<br>
  นาคราช ขอท่านโปรดบอกเนื้อความนั้นแก่ข้าพเจ้าเถิดว่า<br>
  ท่านได้วิมานนี้อย่างไรหนอ<br>
  (พญานาคสังขปาละตอบว่า)<br>
  [๑๗๓] ข้าพเจ้านั้นได้เป็นพระราชา ผู้เป็นใหญ่กว่าชนชาวมคธ<br>
  มีนามว่า ทุโยธนะ มีอานุภาพมาก<br>
  ได้เห็นชัดว่า ชีวิตมีเพียงนิดหน่อย ไม่เที่ยง<br>
  มีความแปรปรวนไปเป็นธรรมดา<br>
  [๑๗๔] ข้าพเจ้ามีจิตเลื่อมใส ได้ให้ข้าวและน้ำ<br>
  เป็นทานอย่างไพบูลย์โดยเคารพ<br>
  พระราชวังของข้าพเจ้าในคราวนั้น เป็นดุจบ่อน้ำ<br>
  ทั้งสมณะและพราหมณ์จึงอิ่มหนำสำราญ<br>
  [๑๗๕] ณ ที่พระราชวังนั้น ข้าพเจ้าได้ให้พวงดอกไม้<br>
  ของหอม เครื่องลูบไล้ ประทีป ยานพาหนะ<br>
  ที่พักอาศัย ผ้านุ่ง ผ้าห่ม ที่นอน<br>
  ข้าวและน้ำเป็นทานโดยเคารพ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒๓ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๔. สังขปาลชาดก (๕๒๔)<br>
  [๑๗๖] นั่นเป็นพรตและนั่นเป็นพรหมจรรย์ของข้าพเจ้า<br>
  นี้เป็นวิบากแห่งกรรมนั้นที่ข้าพเจ้าประพฤติดีแล้ว<br>
  เพราะวิบากแห่งกรรมนั้นนั่นแล ข้าพเจ้าจึงได้วิมานนี้<br>
  ซึ่งมีอาหารเพียงพอ มีข้าวและน้ำมากมาย<br>
  และสมบูรณ์ด้วยการฟ้อนรำขับร้อง<br>
  แต่วิมานนี้ไม่จีรังยั่งยืนและไม่เที่ยง<br>
  (อาฬารดาบสถามว่า)<br>
  [๑๗๗] บุตรนายพรานทั้งหลาย ผู้มีอานุภาพน้อย ไม่มีเดช<br>
  ย่อมเบียดเบียนท่านผู้มีอานุภาพมาก มีเดชได้<br>
  เพราะเหตุไร ท่านผู้มีเขี้ยวเป็นอาวุธ เพราะอาศัยเหตุอะไร<br>
  ท่านจึงได้ตกอยู่ในเงื้อมมือของบุตรนายพรานได้<br>
  [๑๗๘] มหันตภัยตามมาถึงท่านหรือหนอ<br>
  หรือว่าพิษแล่นไปไม่ถึงรากเขี้ยวของท่าน<br>
  ท่านผู้มีเขี้ยวเป็นอาวุธ เพราะอาศัยเหตุอะไรแลหรือ<br>
  ท่านจึงถึงความทุกข์ในสำนักของพวกบุตรนายพราน<br>
  (พญานาคสังขปาละตอบว่า)<br>
  [๑๗๙] มหันตภัยตามมาถึงข้าพเจ้าก็หาไม่<br>
  พิษของข้าพเจ้าพวกบุตรนายพรานเหล่านั้นก็ไม่อาจจะทำลายได้<br>
  แต่ธรรมของสัตบุรุษทั้งหลายที่ท่านประกาศไว้ดีแล้ว<br>
  ยากที่จะล่วงได้ดุจเขตแดนแห่งสมุทร<br>
  [๑๘๐] ท่านอาฬาระ วัน ๑๔ ค่ำ ๑๕ ค่ำ<br>
  ข้าพเจ้าเข้าจำอุโบสถอยู่เป็นนิตย์ คราวนั้น<br>
  พวกบุตรนายพราน ๑๖ คนถือเชือกและบ่วงอันมั่นคงมา<br>
  [๑๘๑] พวกพรานช่วยกันเจาะจมูกแล้วร้อยเชือก<br>
  แล้วช่วยกันหามนำข้าพเจ้าไป<br>
  ข้าพเจ้าอดกลั้นความทุกข์เช่นนั้น มิได้ทำให้อุโบสถกำเริบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒๔ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๔. สังขปาลชาดก (๕๒๔)<br>
  (อาฬารดาบสถามว่า)<br>
  [๑๘๒] พวกบุตรนายพรานได้เห็นท่าน<br>
  ผู้สมบูรณ์ด้วยพลังและผิวพรรณที่หนทางที่เดินได้คนเดียว<br>
  นาคราช ก็ท่านเป็นผู้เจริญแล้วด้วยสิริและปัญญา<br>
  ยังบำเพ็ญตบะอยู่เพื่อประโยชน์อะไร<br>
  (พญานาคสังขปาละตอบว่า)<br>
  [๑๘๓] ท่านอาฬาระ ข้าพเจ้าบำเพ็ญตบะ<br>
  เพราะเหตุแห่งบุตร เพราะเหตุแห่งทรัพย์สมบัติ<br>
  หรือแม้เพราะเหตุแห่งอายุก็หาไม่<br>
  แต่เพราะข้าพเจ้าปรารถนากำเนิดแห่งมนุษย์<br>
  เพราะเหตุนั้น จึงบากบั่นบำเพ็ญตบะ<br>
  (อาฬารดาบสถามว่า)<br>
  [๑๘๔] ท่านมีนัยน์ตาแดง มีรัศมีรุ่งเรือง ประดับตบแต่งร่างกาย<br>
  ตัดผมและโกนหนวดเรียบร้อย<br>
  ลูบไล้ผิวพรรณด้วยดีด้วยจันทน์แดง<br>
  ส่องสว่างไปทั่วทิศ ดุจราชาแห่งคนธรรพ์<br>
  [๑๘๕] ท่านเป็นผู้บรรลุเทวฤทธิ์แล้ว มีอานุภาพมาก<br>
  พรั่งพร้อมด้วยกามคุณทุกอย่าง<br>
  นาคราช ข้าพเจ้าขอถามเนื้อความนี้กับท่านว่า<br>
  มนุษยโลกประเสริฐกว่านาคพิภพนี้ เพราะเหตุไร<br>
  (พญานาคสังขปาละตอบว่า)<br>
  [๑๘๖] ท่านอาฬาระ นอกจากมนุษยโลกแล้ว<br>
  ความบริสุทธิ์หรือความสำรวมไม่มี<br>
  ก็ข้าพเจ้าได้กำเนิดมนุษย์แล้ว<br>
  จักกระทำที่สุดแห่งชาติและมรณะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒๕ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๕. จูฬสุตโสมชาดก (๕๒๕)<br>
  (อาฬารดาบสกล่าวว่า)<br>
  [๑๘๗] เป็นเวลาหนึ่งปี เมื่อข้าพเจ้าอยู่ในสำนักของท่าน<br>
  ได้รับการบำรุงด้วยข้าวและน้ำ ท่านนาคินทร์ผู้ประเสริฐ<br>
  ข้าพเจ้าจากมนุษยโลกมานาน จะขอลาท่านไป<br>
  (พญานาคสังขปาละถามว่า)<br>
  [๑๘๘] บุตร ภรรยา และชนที่ข้าพเจ้าชุบเลี้ยง<br>
  ซึ่งข้าพเจ้าพร่ำสอนเป็นนิตย์ว่า พึงบำรุงท่าน<br>
  ไม่มีใครสักคนสาปแช่งท่านแลหรือ ท่านอาฬาระ<br>
  ก็การได้พบเห็นท่านนับว่าเป็นที่พอใจของข้าพเจ้า<br>
  (อาฬารดาบสตอบว่า)<br>
  [๑๘๙] บุตรสุดที่รักพึงได้รับการปฏิบัติ<br>
  อยู่ในเรือนมารดาบิดาแม้โดยประการใด<br>
  ท่านก็ปฏิบัติข้าพเจ้าในที่นี้แล ประเสริฐกว่าแม้โดยประการนั้น<br>
  เพราะจิตของท่านเลื่อมใสในข้าพเจ้า นาคราช<br>
  (พญานาคสังขปาละกล่าวว่า)<br>
  [๑๙๐] แก้วมณีสีแดง ซึ่งนำทรัพย์มาให้ได้ของข้าพเจ้ามีอยู่<br>
  ท่านจงถือเอาแก้วมณีอันโอฬารไปยังที่อยู่ของตน<br>
  ครั้นได้ทรัพย์แล้ว จงเก็บแก้วมณีไว้<br>
  (อาฬารดาบสกล่าว ๒ คาถาว่า)<br>
  [๑๙๑] ขอถวายพระพรมหาบพิตร กามทั้งหลายแม้เป็นของมนุษย์<br>
  อาตมาก็ได้เห็นแล้ว เป็นของไม่เที่ยง มีความแปรปรวนเป็นธรรมดา<br>
  เพราะเห็นโทษในกามคุณทั้งหลาย อาตมาจึงบวชด้วยศรัทธา<br>
  [๑๙๒] ทั้งคนหนุ่มทั้งคนแก่<br>
  ย่อมมีกายแตกทำลายไป เหมือนผลไม้หล่นจากต้น<br>
  มหาบพิตร อาตมาเห็นข้อปฏิบัติอันไม่ผิดแม้นี้ว่า<br>
  ความเป็นสมณะนั่นแลประเสริฐ จึงได้บวช<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒๖ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๕. จูฬสุตโสมชาดก (๕๒๕)<br>
  (พระราชาตรัสว่า)<br>
  [๑๙๓] ชนเหล่าใดมีปัญญา เป็นพหูสูต<br>
  คิดเหตุการณ์ได้เป็นอันมาก ชนเหล่านั้นควรคบโดยแท้<br>
  พระคุณเจ้าอาฬาระ โยมได้ฟังเรื่องของนาคราช<br>
  และของพระคุณเจ้าแล้ว จักทำบุญให้มาก<br>
  (อาฬารดาบสกล่าวว่า)<br>
  [๑๙๔] ชนเหล่าใดมีปัญญา เป็นพหูสูต<br>
  คิดเหตุการณ์ได้เป็นอันมาก ชนเหล่านั้นควรคบโดยแท้<br>
  ขอเดชะพระราชา พระองค์ทรงสดับเรื่องนาคราชและของอาตมาแล้ว<br>
  ขอจงทรงบำเพ็ญบุญให้มากเถิด<br>
  สังขปาลชาดกที่ ๔ จบ</p>
<p> ๕. จูฬสุตโสมชาดก (๕๒๕)<br>
  ว่าด้วยเหตุที่พระเจ้าจูฬสุตโสมออกผนวช<br>
  (พระโพธิสัตว์สุตโสมตรัสว่า)<br>
  [๑๙๕] เราขอประกาศให้ชาวนิคม มิตร อำมาตย์<br>
  และข้าราชบริพารได้ทราบ<br>
  บัดนี้ ผมที่ศีรษะของเราหงอกแล้ว<br>
  เราจึงพอใจการบรรพชา<br>
  (อำมาตย์ผู้องอาจแกล้วกล้าคนหนึ่งกราบทูลว่า)<br>
  [๑๙๖] ทำไมหนอ พระองค์จึงรับสั่งความไม่เจริญแก่ข้าพระพุทธเจ้า<br>
  ขอเดชะพระองค์ผู้สมมติเทพ<br>
  พระองค์ทรงปักพระแสงศรที่อกของข้าพระพุทธเจ้า<br>
  พระองค์ทรงมีพระชายาถึง ๗๐๐ นาง<br>
  พระชายาเหล่านั้นของพระองค์จักเป็นอย่างไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒๗ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๕. จูฬสุตโสมชาดก (๕๒๕)<br>
  (พระโพธิสัตว์จูฬสุตโสมตรัสว่า)<br>
  [๑๙๗] นางทั้งหลายเหล่านั้นจักปรากฏตามกรรมของตนเอง<br>
  พวกนางยังสาว จักไปพึ่งพาพระราชาแม้พระองค์อื่นได้<br>
  ส่วนเราปรารถนาสวรรค์ เพราะเหตุนั้น จึงจักบรรพชา<br>
  (พระราชชนนีรีบเสด็จมาโดยด่วนตรัสถามว่า)<br>
  [๑๙๘] พ่อสุตโสม การที่แม่เป็นแม่ของเจ้า<br>
  นับว่าแม่ได้เจ้ามาด้วยความลำบาก เมื่อแม่พร่ำเพ้อรำพันอยู่<br>
  เพราะเหตุไร เจ้าจึงไม่อาลัยจะบวชเสียเล่า<br>
  [๑๙๙] พ่อสุตโสม การที่แม่คลอดเจ้ามา<br>
  นับว่าแม่ได้เจ้ามาด้วยความลำบาก เมื่อแม่พร่ำเพ้อรำพันอยู่<br>
  เพราะเหตุไร เจ้าจึงไม่อาลัยจะบวชเสียเล่า<br>
  (พระชนกทรงทราบข่าวแล้วเสด็จมา ตรัสถามว่า)<br>
  [๒๐๐] พ่อสุตโสม ธรรมนั่นชื่ออะไร<br>
  และอะไรชื่อว่าการบรรพชา<br>
  เพราะเหตุไร เจ้าเป็นบุตรของเราทั้ง ๒ จึงไม่มีความอาลัย<br>
  จะละทิ้งเราทั้ง ๒ ผู้แก่เฒ่าไปบวชเสียเล่า<br>
  [๒๐๑] แม้ลูกชายลูกสาวของพ่อก็มีอยู่มาก<br>
  ยังเล็กอยู่ ยังไม่เป็นหนุ่มเป็นสาว<br>
  แม้เด็กเหล่านั้นกำลังฉอเลาะอ่อนหวาน<br>
  เมื่อไม่เห็นพ่อ เห็นจะเป็นทุกข์ไปตาม ๆ กัน<br>
  (พระโพธิสัตว์จูฬสุตโสมสดับพระดำรัสแล้ว กราบทูลว่า)<br>
  [๒๐๒] การอยู่ร่วมกันแม้นานแล้วพลัดพรากจากกัน<br>
  ของหม่อมฉันกับลูกทั้งหลายเหล่านั้นซึ่งยังเด็กอยู่<br>
  ยังไม่เป็นหนุ่มเป็นสาว กำลังฉอเลาะอ่อนหวานแม้ทั้งหมด<br>
  และจากทูลกระหม่อมทั้ง ๒ พระองค์เป็นของแน่นอน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒๘ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๕. จูฬสุตโสมชาดก (๕๒๕)<br>
  (พระชายาทั้งหลายทราบข่าวแล้วคร่ำครวญอยู่กราบทูลว่า)<br>
  [๒๐๓] ขอเดชะพระองค์ผู้สมมติเทพ<br>
  ทูลกระหม่อมทรงตัดพระทัยแล้วหรือ<br>
  ทรงหมดความกรุณาในพวกหม่อมฉันหรือ เพราะเหตุไร<br>
  ทูลกระหม่อมจึงไม่อาลัยพวกหม่อมฉันผู้คร่ำครวญอยู่<br>
  จะเสด็จออกผนวชเสียเล่า<br>
  (พระโพธิสัตว์จูฬสุตโสมสดับเสียงคร่ำครวญของพระชายาเหล่านั้นแล้วตรัสว่า)<br>
  [๒๐๔] เราตัดใจได้แล้วก็หามิได้<br>
  และเราก็ยังมีความกรุณาในพวกเธออยู่<br>
  แต่ว่าเราปรารถนาสวรรค์<br>
  เพราะเหตุนั้น จึงจักบวช<br>
  (พระมเหสีทรงพระครรภ์แก่ได้กราบทูลว่า)<br>
  [๒๐๕] เจ้าพี่สุตโสม การที่หม่อมฉันเป็นมเหสีของเจ้าพี่<br>
  นับว่าหม่อมฉันได้เจ้าพี่มาด้วยความยากลำบาก<br>
  ขอเดชะพระองค์ผู้สมมติเทพ เมื่อหม่อมฉันพร่ำเพ้อรำพันอยู่<br>
  เพราะเหตุไร เจ้าพี่จึงไม่ทรงอาลัย จะทรงผนวชเสียเล่า<br>
  [๒๐๖] เจ้าพี่สุตโสม การที่หม่อมฉันเป็นมเหสีของเจ้าพี่<br>
  นับว่าหม่อมฉันได้เจ้าพี่มาด้วยความยากลำบาก<br>
  ขอเดชะพระองค์ผู้สมมติเทพ เพราะเหตุไร<br>
  เจ้าพี่จึงไม่ทรงอาลัยพระโอรสที่ปฏิสนธิในครรภ์ของหม่อมฉัน<br>
  จะทรงผนวชเสียเล่า<br>
  [๒๐๗] ครรภ์ของหม่อมฉันแก่แล้ว<br>
  ขอพระองค์รออยู่จนกว่าหม่อมฉันจะคลอดพระโอรส<br>
  ขอหม่อมฉันอย่าได้เป็นหม้ายอยู่แต่ผู้เดียว<br>
  ได้ประสบทุกข์ยากในภายหลัง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒๙ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๕. จูฬสุตโสมชาดก (๕๒๕)<br>
  (พระโพธิสัตว์จูฬสุตโสมตรัสว่า)<br>
  [๒๐๘] ครรภ์ของน้องนางแก่แล้ว<br>
  เอาเถิด ขอให้น้องนางจงคลอดบุตร ซึ่งมีผิวพรรณไม่ทรามเถิด<br>
  ส่วนพี่จักละบุตรและน้องนางไปบวช<br>
  (พระโพธิสัตว์ตรัสปลอบโยนพระนางว่า)<br>
  [๒๐๙] อย่าร้องไห้เศร้าโศกไปเลย เจ้าจันทา<br>
  เจ้าผู้มีดวงเนตรงามดุจดอกกรรณิการ์เขา<br>
  จงขึ้นไปยังปราสาทอันประเสริฐเสียเถิด<br>
  พี่จักไปอย่างคนหมดความอาลัย<br>
  (พระโอรสองค์ใหญ่ทูลถามว่า)<br>
  [๒๑๐] เสด็จแม่ ใครทำให้เสด็จแม่ทรงพิโรธ<br>
  ทำไมเสด็จแม่จึงทรงกันแสง<br>
  และทรงจ้องดูหม่อมฉันนัก<br>
  บรรดาพระญาติที่เห็น ๆ กันอยู่<br>
  ใครที่หม่อมแม่ฆ่าไม่ได้ หม่อมฉันจะฆ่าเอง<br>
  (พระเทวีตรัสว่า)<br>
  [๒๑๑] ลูกรัก ท่านผู้ใดทำให้แม่โกรธ<br>
  ท่านผู้นั้นเป็นผู้ชนะในแผ่นดิน เจ้าไม่อาจจะฆ่าเขาได้เลย<br>
  ลูกรัก พระบิดาของเจ้าได้พูดกับแม่ว่า<br>
  เราจักไปอย่างคนหมดความอาลัย<br>
  (พระโอรสองค์ใหญ่คร่ำครวญอยู่ตรัสว่า)<br>
  [๒๑๒] เมื่อก่อน หม่อมฉันนำช้างตกมัน<br>
  ไปพระอุทยานและเล่นรบกัน<br>
  บัดนี้ เมื่อเสด็จพ่อสุตโสมทรงผนวชแล้ว<br>
  หม่อมฉันจักทำอย่างไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๓๐ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๕. จูฬสุตโสมชาดก (๕๒๕)<br>
  (น้องชายองค์เล็กของพระโอรสองค์ใหญ่ตรัสว่า)<br>
  [๒๑๓] เมื่อพระมารดาของหม่อมฉันทรงกันแสงอยู่<br>
  และเมื่อเจ้าพี่ไม่ทรงยินยอม<br>
  หม่อมฉันก็จักยึดแม้พระหัตถ์ทั้ง ๒ ของเสด็จพ่อไว้<br>
  เมื่อพวกหม่อมฉันไม่ยินยอม เสด็จพ่อจะเสด็จไปไม่ได้<br>
  (พระโพธิสัตว์จูฬสุตโสมตรัสว่า)<br>
  [๒๑๔] ลุกขึ้นเถิดเจ้า แม่นม<br>
  เจ้าจงชวนกุมารนี้ให้ไปรื่นรมย์ที่อื่นเถิด<br>
  กุมารนี้อย่าได้ทำอันตรายแก่เราเลย<br>
  เมื่อเรากำลังปรารถนาสวรรค์<br>
  (พระพี่เลี้ยงกราบทูลว่า)<br>
  [๒๑๕] ถ้ากระไร เราพึงให้แก้วมณีอันมีแสงสว่างนี้<br>
  ประโยชน์อะไรของเรากับแก้วมณีนี้หนอ<br>
  เมื่อพระจอมนรชนสุตโสมทรงผนวชแล้ว<br>
  เราจะทำอย่างไรกับแก้วมณีนั้นหนอ<br>
  (มหาเสนคุตตอำมาตย์กราบทูลว่า)<br>
  [๒๑๖] พระคลังน้อยของพระองค์ก็ไพบูลย์<br>
  เรือนคลังหลวงของพระองค์ก็บริบูรณ์<br>
  และปฐพี พระองค์ก็ทรงชนะแล้ว<br>
  ขอพระองค์ทรงพอพระทัย อย่าทรงผนวชเลย พระพุทธเจ้าข้า<br>
  (พระโพธิสัตว์จูฬสุตโสมตรัสว่า)<br>
  [๒๑๗] พระคลังน้อยของเราจะไพบูลย์ก็ตาม<br>
  เรือนคลังหลวงของเราจะบริบูรณ์ก็ตาม<br>
  ปฐพีถึงเราชนะแล้วก็ตาม<br>
  แต่เราจักละสิ่งนั้น ๆ ไปบวช<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๓๑ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๕. จูฬสุตโสมชาดก (๕๒๕)<br>
  (กุลวัฒนเศรษฐีกราบทูลว่า)<br>
  [๒๑๘] ขอเดชะพระองค์ผู้สมมติเทพ<br>
  แม้ทรัพย์ของข้าพระพุทธเจ้าก็มีอยู่มากมาย<br>
  ข้าพระพุทธเจ้าไม่อาจจะนับได้<br>
  ข้าพระพุทธเจ้าขอถวายทรัพย์นั้นแม้ทั้งหมดแด่พระองค์<br>
  ขอพระองค์ทรงพอพระทัย อย่าทรงผนวชเลย พระพุทธเจ้าข้า<br>
  (พระโพธิสัตว์จูฬสุตโสมตรัสว่า)<br>
  [๒๑๙] เรารู้ว่า ทรัพย์ของท่านมีอยู่มาก<br>
  กุลวัฒนะ และเราท่านก็บูชา<br>
  แต่เราปรารถนาสวรรค์<br>
  เพราะเหตุนั้น จึงจักบวช<br>
  (โพธิสัตว์จูฬสุตโสมตรัสต่อไปว่า)<br>
  [๒๒๐] พี่เบื่อหน่ายหนัก ความไม่ยินดีกำลังครอบงำพี่<br>
  พ่อโสมทัต เพราะอันตรายของพี่มีมาก<br>
  พี่จึงจักบวชวันนี้แหละ<br>
  (โสมทัตอนุชาตรัสว่า)<br>
  [๒๒๑] ก็บรรพชากิจนี้เจ้าพี่ทรงพอพระทัย<br>
  เจ้าพี่สุตโสม เจ้าพี่ทรงผนวชเถิด<br>
  ในวันนี้ เดี๋ยวนี้แหละ แม้หม่อมฉันก็จักบวช<br>
  เว้นเจ้าพี่เสียแล้ว หม่อมฉันไม่อาจจะอยู่ได้<br>
  (พระโพธิสัตว์จูฬสุตโสมตรัสว่า)<br>
  [๒๒๒] เจ้ายังบวชไม่ได้<br>
  เพราะใคร ๆ ในเมืองและในชนบทจะไม่หุงต้มกิน<br>
  เมื่อมหาราชร้องไห้คร่ำครวญว่า<br>
  พระจอมนรชนสุตโสมทรงผนวชแล้ว<br>
  บัดนี้ พวกข้าพระพุทธเจ้าจักทำอย่างไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๓๒ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๕. จูฬสุตโสมชาดก (๕๒๕)<br>
  (ต่อแต่นั้น พระโพธิสัตว์จูฬสุตโสมตรัสว่า)<br>
  [๒๒๓] เราเข้าใจว่า ชีวิตนี้ถูกชรานำเข้าไป<br>
  เหมือนกับน้ำนิดหน่อยในหม้อกรองน้ำด่าง<br>
  เมื่อชีวิตเป็นของน้อยนักอย่างนี้ จึงไม่ใช่เวลาที่จะประมาทเลย<br>
  [๒๒๔] เราเข้าใจว่า ชีวิตนี้ถูกชรานำเข้าไป<br>
  เหมือนกับน้ำนิดหน่อยในหม้อกรองน้ำด่าง<br>
  เมื่อชีวิตเป็นของน้อยนักอย่างนี้<br>
  ถึงอย่างนั้นพวกคนพาลก็ยังพากันประมาทอยู่<br>
  [๒๒๕] พวกคนพาลเหล่านั้นถูกเครื่องผูกคือตัณหาผูกมัดไว้แล้ว<br>
  ย่อมทำนรก กำเนิดสัตว์ดิรัจฉาน<br>
  เปรตวิสัย และอสุรกายให้เจริญ<br>
  (มหาชนคร่ำครวญกล่าวว่า)<br>
  [๒๒๖] ก็กลุ่มละอองธุลีฟุ้งลอยขึ้น<br>
  ในที่ไม่ห่างไกลจากปุปผกปราสาท<br>
  ชะรอยพระเกสาของพระธรรมราชา<br>
  ผู้เรืองยศของพวกเรา จักถูกตัดแล้ว<br>
  (มหาชนไม่เห็นพระราชา จึงเที่ยวคร่ำครวญว่า)<br>
  [๒๒๗] พระราชาทรงมีพระสนมกำนัลในห้อมล้อม เสด็จไป<br>
  ณ ปราสาทใดหนอ นี้คือปราสาทของพระองค์<br>
  เกลื่อนกล่นไปด้วยสุวรรณบุปผามาลัย<br>
  [๒๒๘] พระราชาทรงมีหมู่พระญาติห้อมล้อม เสด็จไป<br>
  ณ ปราสาทใดหนอ นี้คือปราสาทของพระองค์<br>
  เกลื่อนกล่นไปด้วยสุวรรณบุปผามาลัย<br>
  [๒๒๙] พระราชาทรงมีพระสนมกำนัลในห้อมล้อม เสด็จไป<br>
  ณ ปราสาทใดหนอ นี้คือปราสาทของพระองค์<br>
  เกลื่อนกล่นไปด้วยสุวรรณบุปผามาลัย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๓๓ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๕. จูฬสุตโสมชาดก (๕๒๕)<br>
  [๒๓๐] พระราชาทรงมีหมู่พระญาติห้อมล้อม เสด็จไป<br>
  ณ ปราสาทใดหนอ นี้คือปราสาทของพระองค์<br>
  เกลื่อนกล่นไปด้วยสุวรรณบุปผามาลัย<br>
  [๒๓๑] พระราชาทรงมีพระสนมกำนัลในห้อมล้อม เสด็จไป<br>
  ณ อโสกวันใดหนอ นี้คือภูมิภาคแห่งอโสกวันของพระองค์<br>
  มีดอกไม้บานสะพรั่งงดงาม น่ารื่นรมย์ตลอดกาลทั้งปวง<br>
  [๒๓๒] พระราชาทรงมีหมู่พระญาติห้อมล้อม เสด็จไป<br>
  ณ อโสกวันใดหนอ นี้คือภูมิภาคแห่งอโสกวันของพระองค์<br>
  มีดอกไม้บานสะพรั่งงดงาม น่ารื่นรมย์ตลอดกาลทั้งปวง<br>
  [๒๓๓] พระราชาทรงมีพระสนมกำนัลในห้อมล้อม เสด็จไป<br>
  ณ พระอุทยานใดหนอ นี้คือพระราชอุทยานของพระองค์<br>
  มีดอกไม้บานสะพรั่งงดงามตลอดกาลทั้งปวง น่ารื่นรมย์<br>
  [๒๓๔] พระราชาทรงมีหมู่พระญาติห้อมล้อม เสด็จไป<br>
  ณ พระอุทยานใดหนอ นี้คือพระราชอุทยานของพระองค์<br>
  มีดอกไม้บานสะพรั่งงดงาม น่ารื่นรมย์ตลอดกาลทั้งปวง<br>
  [๒๓๕] พระราชาทรงมีพระสนมกำนัลในห้อมล้อม เสด็จไป<br>
  ณ สวนกรรณิการ์ใดหนอ นี้คือสวนกรรณิการ์ของพระองค์<br>
  มีดอกไม้บานสะพรั่งงดงาม น่ารื่นรมย์ตลอดกาลทั้งปวง<br>
  [๒๓๖] พระราชาทรงมีหมู่พระญาติห้อมล้อม เสด็จไป<br>
  ณ สวนกรรณิการ์ใดหนอ นี้คือสวนกรรณิการ์ของพระองค์<br>
  มีดอกไม้บานสะพรั่งงดงาม น่ารื่นรมย์ตลอดกาลทั้งปวง<br>
  [๒๓๗] พระราชาทรงมีพระสนมกำนัลในห้อมล้อม เสด็จไป<br>
  ณ สวนปาฏลิวันใดหนอ นี้คือสวนปาฏลิวันของพระองค์<br>
  มีดอกไม้บานสะพรั่งงดงาม น่ารื่นรมย์ตลอดกาลทั้งปวง<br>
  [๒๓๘] พระราชาทรงมีหมู่พระญาติห้อมล้อม เสด็จไป<br>
  ณ สวนปาฏลิวันใดหนอ นี้คือสวนปาฏลิวันของพระองค์<br>
  มีดอกไม้บานสะพรั่งงดงาม น่ารื่นรมย์ตลอดกาลทั้งปวง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๓๔ }</span></p><hr><p>
  พระสุตตันตปิฎก ขุททกนิกาย ชาดก [๑๗. จัตตาลีสนิบาต] ๕. จูฬสุตโสมชาดก (๕๒๕)<br>
  [๒๓๙] พระราชาทรงมีพระสนมกำนัลในห้อมล้อม เสด็จไป<br>
  ณ สวนอัมพวันใดหนอ นี้คือสวนอัมพวันของพระองค์<br>
  มีดอกไม้บานสะพรั่งงดงาม น่ารื่นรมย์ตลอดกาลทั้งปวง<br>
  [๒๔๐] พระราชาทรงมีหมู่พระญาติห้อมล้อม เสด็จไป<br>
  ณ สวนอัมพวันใดหนอ นี้คือสวนอัมพวันของพระองค์<br>
  มีดอกไม้บานสะพรั่งงดงาม น่ารื่นรมย์ตลอดกาลทั้งปวง<br>
  [๒๔๑] พระราชาทรงมีพระสนมกำนัลในห้อมล้อม เสด็จไป<br>
  ณ สระโบกขรณีใดหนอ นี้คือสระโบกขรณีของพระองค์<br>
  ดารดาษไปด้วยดอกไม้นานาชนิด คับคั่งไปด้วยฝูงนก<br>
  [๒๔๒] พระราชาทรงมีหมู่พระญาติห้อมล้อม เสด็จไป<br>
  ณ สระโบกขรณีใดหนอ นี้คือสระโบกขรณีของพระองค์<br>
  ดารดาษไปด้วยดอกไม้นานาชนิด คับคั่งไปด้วยฝูงนก<br>
  [๒๔๓] พระเจ้าสุตโสมบรมราชาทรงสละราชสมบัตินี้ผนวชเสียแล้ว<br>
  พระองค์ทรงผ้ากาสาวพัสตร์ เสด็จเที่ยวไปพระองค์เดียว<br>
  ดุจพญาช้างตัวประเสริฐ<br>
  (พระโพธิสัตว์จูฬสุตโสมตรัสว่า)<br>
  [๒๔๔] ท่านทั้งหลายอย่าหวนระลึกถึงความยินดี<br>
  การเล่นและความรื่นเริงทั้งหลายในกาลก่อนเลย<br>
  กามทั้งหลายอย่าฆ่าท่านทั้งหลายได้เลย<br>
  จริงอยู่ สุทัสสนนครน่ารื่นรมย์ยิ่งนัก<br>
  [๒๔๕] อนึ่ง ท่านทั้งหลายจงเจริญเมตตาจิต<br>
  ที่มีอารมณ์ไม่มีประมาณทั้งกลางวันและกลางคืนเถิด<br>
  เมื่อเป็นเช่นนั้น ท่านทั้งหลายจะได้ไปสู่เทพบุรี<br>
  อันเป็นสถานที่อยู่ของท่านผู้บำเพ็ญบุญ ดังนี้แล<br>
  จูฬสุตโสมชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๓๕ }</span></p><hr><p>
  พระสุตตันตปิฎก ขุททกนิกาย ชาดก<br>
  รวมชาดกที่มีในนิบาตนี้ คือ<br>
  <br>
   ๑. เตสกุณชาดก   ๒. สรภังคชาดก   <br>
   ๓. อลัมพุสาชาดก   ๔. สังขปาลชาดก   <br>
   ๕. จูฬสุตโสมชาดก<br>
  <br>
  จัตตาลีสนิบาต จบ<br>
  ชาดก ภาค ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๓๖ }</span></p>
  <hr>
<p class="nc">  พระไตรปิฎกเล่มที่ ๒๗ สุตตันตปิฎกที่ ๑๙ ขุททกนิกาย ชาดก ภาค ๑ จบ  </p>
<p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>