<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๕-๔ สุตตันตปิฎกที่ ๑๗ ขุททกนิกาย ขุททกปาฐะ ธรรมบท อุทาน</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๕-๔ สุตตันตปิฎกที่ ๑๗ ขุททกนิกาย ขุททกปาฐะ ธรรมบท อุทาน<br>
  <br>
พระสุตตันตปิฎก<br>
ขุททกนิกาย สุตตนิบาต<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p>
<hr><p>
  พระสุตตันตปิฎก ขุททกนิกาย สุตตนิบาต [๒. จูฬวรรค] ๑๔. ธัมมิกสูตร<br>
  ของชาวโลกพร้อมทั้งเทวโลก<br>
  ไม่มีใครที่เล็งเห็นประโยชน์ได้สุขุมลุ่มลึกเท่ากับพระองค์<br>
  บัณฑิตทั้งหลายพากันขนานนามพระองค์ว่า<br>
  เป็นพระพุทธเจ้าผู้ประเสริฐ<br>
  [๓๘๑] พระองค์ผู้ทรงรู้แจ้งเญยยธรรม ทรงอนุเคราะห์เหล่าสัตว์<br>
  ได้ทรงประกาศพระญาณและธรรมทั้งปวง<br>
  ข้าแต่พระองค์ผู้มีสมันตจักขุ<br>
  พระองค์ไม่มีกิเลสดุจเครื่องปิดบังอันเปิดแล้ว<br>
  ทรงปราศจากมลทิน รุ่งเรืองอยู่ในโลกทั้งปวง<br>
  [๓๘๒] พญาช้างเอราวัณ๑ทราบว่าพระผู้มีพระภาค<br>
  เป็นผู้ทรงชนะบาปธรรมได้แล้ว<br>
  จึงเข้าไปเฝ้าพระองค์ถึงที่ประทับ<br>
  พญาช้างแม้นั้นได้ปรึกษาทูลถามปัญหากับพระองค์<br>
  ฟังคำพยากรณ์แล้ว ได้บรรลุธรรม<br>
  มีความยินดีเปล่งสาธุการแล้วจากไป<br>
  [๓๘๓] ถึงแม้ท้าวเวสวัณ ซึ่งมีพระนามเดิมว่า ท้าวกุเวร<br>
  ก็ยังเสด็จเข้ามาเฝ้ากราบทูลถามปัญหาธรรม<br>
  พระองค์แม้ถูกท้าวเวสวัณนั้นทูลถาม<br>
  ก็ยังตรัสตอบจนท้าวเธอสดับแล้วมีความชื่นชมยินดีจากไป<br>
  [๓๘๔] ชนต่างๆเหล่านี้ไม่ว่าจะเป็นพวกเดียรถีย์อาชีวกหรือนิครนถ์<br>
  ผู้ชอบกล่าวยกตนข่มผู้อื่นทั้งหมด<br>
  ย่อมไม่เกินเหนือพระองค์ด้วยปัญญา<br>
  เหมือนคนที่หยุดอยู่ ไม่ทันคนที่เดินเร็วและไม่หยุด ฉะนั้น<br><br>เชิงอรรถ :<br>
  ๑ ช้างเอราวัณ หมายถึงเทพบุตรชื่อเอราวัณเนรมิตกายเป็นพญาช้าง (ขุ.สุ.อ. ๒/๓๗๘/๑๘๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๘๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๒. จูฬวรรค] ๑๔. ธัมมิกสูตร<br>
  [๓๘๕] พวกพราหมณ์ผู้เฒ่า<br>
  ที่มีปกติกล่าววาทะเหล่าใดเหล่าหนึ่งก็ดี<br>
  และพราหมณ์เหล่าอื่นที่สำคัญอยู่ว่า<br>
  เราทั้งหลายผู้มีปกติทำวาทะก็ดี<br>
  ชนเหล่านั้นทั้งหมด ล้วนแต่ได้รับประโยชน์จากพระองค์<br>
  [๓๘๖] ข้าแต่พระผู้มีพระภาค<br>
  ธรรมนี้๑ที่พระองค์ทรงแสดงอย่างดีละเอียด<br>
  และก่อให้เกิดสุขอย่างแท้จริง<br>
  ข้าพระองค์ทั้งหมดตั้งใจฟังธรรมนั้น<br>
  ข้าแต่พระพุทธเจ้าผู้ประเสริฐสุด<br>
  ขอพระองค์โปรดตรัสพยากรณ์ปัญหา<br>
  ที่พวกข้าพระองค์ทูลถามแล้วด้วยเถิด<br>
  [๓๘๗] ภิกษุพร้อมทั้งอุบาสกนี้ทั้งหมด<br>
  ผู้นั่งประชุมกัน ณ ที่นี้ เพื่อต้องการจะฟัง<br>
  จะตั้งใจฟังธรรมที่พระผู้มีพระภาค<br>
  ผู้ทรงปราศจากมลทินตรัสรู้แล้ว<br>
  เหมือนทวยเทพต่างตั้งใจฟังสุภาษิตของท้าววาสวะ ฉะนั้น<br>
  [๓๘๘] (พระผู้มีพระภาคตรัสดังนี้)<br>
  ภิกษุทั้งหลาย เธอทั้งหลายจงตั้งใจฟังเรา<br>
  เราจะให้เธอได้สดับธรรมคือข้อปฏิบัติกำจัดกิเลส<br>
  และขอพวกเธอทั้งหมดจงประพฤติธรรมนั้น<br>
  ภิกษุผู้มีปัญญาพิจารณาเห็นประโยชน์<br>
  ควรปฏิบัติตนอยู่ทุกอิริยาบถที่สมควรแก่บรรพชิต<br><br>เชิงอรรถ :<br>
  ๑ ธรรม ในที่นี้หมายถึงโพธิปักขิยธรรม ๓๗ ประการ (ขุ.สุ.อ. ๒/๓๘๖/๑๙๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๒. จูฬวรรค] ๑๔. ธัมมิกสูตร<br>
  [๓๘๙] ภิกษุไม่ควรออกเที่ยวไปในเวลาวิกาล<br>
  แต่ควรเที่ยวบิณฑบาตในหมู่บ้านตามเวลา<br>
  เพราะว่าภิกษุผู้ออกเที่ยวในเวลาวิกาล<br>
  กิเลสเครื่องข้อง๑จะครอบงำ<br>
  เพราะฉะนั้น บุคคลผู้รู้ทั้งหลายจึงไม่ออกเที่ยวในเวลาวิกาล<br>
  [๓๙๐] ภิกษุควรกำจัดความพอใจในกามคุณ ๕ เหล่านี้ คือ<br>
  รูป เสียง กลิ่น รส และสัมผัสที่ทำให้เหล่าสัตว์หลงมัวเมา<br>
  เข้าไปยังโอกาสที่จะพึงบริโภคอาหารในเวลาเช้า ตามกาล<br>
  [๓๙๑] อนึ่ง ภิกษุได้อาหารบิณฑบาตมาฉันภายในเวลาแล้ว<br>
  ควรกลับไปนั่งในที่สงัดตามลำพัง<br>
  ควบคุมอัตภาพคือจิตได้อย่างมั่นคงแล้ว<br>
  กำหนดจิตพิจารณาอารมณ์ภายใน<br>
  ไม่ปล่อยจิตไปในอารมณ์ภายนอก<br>
  [๓๙๒] ถ้าแม้ภิกษุนั้นจำเป็นจะต้องสนทนากับสาวกอื่น ๆ<br>
  หรือภิกษุรูปใดรูปหนึ่ง ก็ควรสนทนาธรรมที่ประณีต๒นั้น<br>
  ไม่ควรกล่าวคำสอนส่อเสียดกระทบว่าร้ายผู้อื่น<br>
  [๓๙๓] มีคนพวกหนึ่งชอบกล่าววาทะโต้เถียงกัน<br>
  เราไม่สรรเสริญคนพวกนั้นผู้มีปัญญาน้อย<br>
  เพราะกิเลสเครื่องข้องที่เกิดจากการกล่าววาจาโตัเถียงกันนั้น<br>
  จะครอบงำคนพวกนั้น เพราะพวกเขา (เมื่อโต้เถียงกัน)<br>
  ย่อมทำจิตให้ไกลจากการปฏิบัติสมถะและวิปัสสนา<br><br>เชิงอรรถ :<br>
  ๑ ดูเชิงอรรถที่ ๑ หน้า ๑๔๙ ในเล่มนี้<br>
  ๒ ธรรมที่ประณีต หมายถึงกถาวัตถุ ๑๐ ประการ (ขุ.สุ.อ. ๒/๓๙๒/๑๙๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๒. จูฬวรรค] ๑๔. ธัมมิกสูตร<br>
  [๓๙๔] สาวกผู้มีปัญญาดี ฟังธรรมที่พระสุคตพุทธเจ้าทรงแสดงแล้ว<br>
  พิจารณาอาหารบิณฑบาต ที่อยู่อาศัย ที่นอนที่นั่ง น้ำใช้น้ำฉัน<br>
  และการซักผ้าสังฆาฏิที่สกปรกให้สะอาดแล้วจึงใช้สอยปัจจัย<br>
  [๓๙๕] เพราะฉะนั้น ภิกษุจึงไม่ควรเป็นผู้ยึดติดในสิ่งเหล่านี้<br>
  คือ อาหารบิณฑบาต ที่นอนที่นั่ง น้ำใช้น้ำฉัน<br>
  และการซักผ้าสังฆาฏิที่สกปรกให้สะอาดนี้<br>
  เหมือนหยาดน้ำไม่ติดบนใบบัว ฉะนั้น<br>
  [๓๙๖] ต่อไปนี้ เราจะบอกข้อปฏิบัติของคฤหัสถ์แก่พวกเธอ<br>
  คือสาวกที่เป็นคฤหัสถ์ประพฤติอย่างไร<br>
  จึงยังประโยชน์ให้สำเร็จได้<br>
  จริงอยู่ สาวกที่ยังมีความหวงแหนในไร่นาเป็นต้น<br>
  ไม่สามารถที่จะบรรลุธรรมของภิกษุล้วน ๆ ได้<br>
  [๓๙๗] สาวกที่เป็นคฤหัสถ์ยกโทษในสัตว์ทุกจำพวก<br>
  ไม่ว่าจะเป็นสัตว์ที่ยังหวาดสะดุ้ง และที่มั่นคงในโลกแล้ว<br>
  ไม่พึงฆ่าเอง ไม่พึงใช้ให้ผู้อื่นฆ่า และไม่พึงอนุญาตให้ใคร ๆ ฆ่า<br>
  [๓๙๘] จากนั้น สาวกที่เป็นคฤหัสถ์ รู้อยู่<br>
  ควรงดเว้นการถือเอาสิ่งของต่าง ๆ ในทุกหนทุกแห่ง ที่เจ้าของมิได้ให้<br>
  คือ ไม่พึงลักเอง ไม่พึงใช้ให้ผู้อื่นลัก และไม่พึงอนุญาตให้ใคร ๆ ลัก<br>
  พึงงดเว้นการถือเอาสิ่งของทั้งปวงที่เจ้าของมิได้ให้โดยเด็ดขาด<br>
  [๓๙๙] สาวกที่เป็นคฤหัสถ์ ผู้เข้าใจชัดแจ้ง<br>
  ควรงดเว้นพฤติกรรมอันมิใช่พรหมจรรย์<br>
  เหมือนคนเดินหลีกหลุมถ่านเพลิงที่มีไฟลุกโชน ฉะนั้น<br>
  แต่เมื่อไม่สามารถประพฤติพรหมจรรย์ได้<br>
  ก็ไม่ควรล่วงเกินภรรยาของผู้อื่น<br>
  [๔๐๐] สาวกผู้อยู่ในที่ประชุม หรือในที่สาธารณชน<br>
  และอยู่กับคนคนเดียว ไม่ควรพูดเท็จ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๒. จูฬวรรค] ๑๔. ธัมมิกสูตร<br>
  ไม่ควรใช้ให้ผู้อื่นพูดเท็จ และไม่ควรอนุญาตให้ใคร ๆ พูดเท็จ<br>
  ควรงดเว้นคำพูดที่ไม่เป็นจริงทั้งหมด<br>
  [๔๐๑] สาวกผู้เป็นคฤหัสถ์ไม่ควรประพฤติการดื่มน้ำเมา<br>
  ควรยินดีชอบใจธรรมคือการงดเว้นการดื่มน้ำเมานี้<br>
  ไม่ควรชักชวนผู้อื่นให้ดื่ม และไม่ควรอนุญาตให้ใคร ๆ ดื่ม<br>
  เพราะรู้ชัดถึงโทษของการดื่มน้ำเมานั้นว่า มีความเป็นบ้าในที่สุด<br>
  [๔๐๒] เพราะความเมานั่นเอง คนพาลทั้งหลายจึงทำบาปต่างๆ ได้<br>
  ทั้งยังชักชวนคนอื่น ๆ ผู้ประมาทให้ทำอีกด้วย<br>
  สาวกที่เป็นคฤหัสถ์จึงควรงดเว้นการดื่มน้ำเมา<br>
  ที่ไม่เป็นบ่อเกิดแห่งความดี มีแต่ทำให้เป็นบ้า หลงลืม<br>
  ที่พวกคนปัญญาทรามชอบดื่มกันนี้<br>
  [๔๐๓] สาวกที่เป็นคฤหัสถ์ไม่ควรฆ่าสัตว์ ไม่ควรลักทรัพย์<br>
  ไม่ควรพูดเท็จ ไม่ควรดื่มน้ำเมา<br>
  ควรงดเว้นจากเมถุนที่เป็นความประพฤติไม่ประเสริฐ<br>
  ไม่ควรบริโภคอาหารในเวลาวิกาลในเวลากลางคืน<br>
  [๔๐๔] ไม่ควรทัดทรงดอกไม้ ไม่ควรลูบไล้กายด้วยของหอม<br>
  ควรนอนบนเตียง บนพื้น หรือบนที่ที่ปูลาดไว้<br>
  บัณฑิตทั้งหลายกล่าวว่า อุโบสถที่ประกอบด้วยองค์ ๘ นี้แล<br>
  พระพุทธเจ้าผู้ถึงที่สุดแห่งทุกข์ทรงประกาศไว้๑<br>
  [๔๐๕] และต่อไป สาวกที่เป็นคฤหัสถ์ผู้มีใจเลื่อมใส<br>
  ควรเข้าจำอุโบสถที่ประกอบด้วยองค์ ๘ ให้บริบูรณ์ดี<br>
  ทุกวัน ๘ ค่ำ ๑๔ ค่ำ หรือ ๑๕ ค่ำแห่งปักษ์<br>
  และตลอดปาฏิหาริกปักษ์๒<br><br>เชิงอรรถ :<br>
  ๑ ข้อ ๔๐๓-๔ ดูเทียบ องฺ.ติก. (แปล) ๒๐/๗๑/๒๘๙-๒๙๐, องฺ.อฏฺฐก. (แปล) ๒๓/๔๓/๓๐๘<br>
  ๒ ปาฏิหาริกปักษ์ หมายถึงกำหนดเวลา ๕ เดือน คือ เดือน ๘ ต้นแห่งวันเข้าพรรษา,
  ๓ เดือนภายในพรรษา,<br>
  เดือน ๑๒ (ขุ.สุ.อ. ๒/๔๐๕/๑๙๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๒. จูฬวรรค] รวมพระสูตรที่มีในวรรค<br>
  [๔๐๖] อันดับต่อไป สาวกที่เป็นคฤหัสถ์ผู้เข้าจำอุโบสถแต่เช้า<br>
  มีจิตเลื่อมใส เบิกบานใจอยู่เนือง ๆ มีปัญญาเข้าใจแจ้งชัด<br>
  ควรแจกจ่ายถวายข้าวน้ำแด่ภิกษุสงฆ์ตามสมควร<br>
  [๔๐๗] สาวกที่เป็นคฤหัสถ์นั้น<br>
  ควรบำรุงเลี้ยงมารดาบิดาโดยชอบธรรม<br>
  ควรประกอบการค้าขายที่ชอบธรรม๑<br>
  เป็นผู้ไม่ประมาทประพฤติวัตรแห่งคฤหัสถ์นี้อยู่<br>
  ย่อมไปเกิดในหมู่เทพที่ชื่อว่าสยัมปภา๒<br>
  ธัมมิกสูตรที่ ๑๔ จบ<br>
  จูฬวรรคที่ ๒ จบ</p>
<p> รวมพระสูตรที่มีในวรรคนี้ คือ<br>
<br>
   ๑. รตนสูตร  ๒. อามคันธสูตร<br>
   ๓. หิริสูตร  ๔. มงคลสูตร<br>
   ๕. สูจิโลมสูตร  ๖. ธัมมจริยสูตร<br>
   ๗. พราหมณธัมมิกสูตร   ๘. นาวาสูตร<br>
   ๙. กิงสีลสูตร ๑๐. อุฏฐานสูตร<br>
  ๑๑. ราหุลสูตร ๑๒. วังคีสสูตร<br>
  ๑๓. สัมมาปริพพาชนียสูตร ๑๔. ธัมมิกสูตร<br>
  <br><br>เชิงอรรถ :<br>
  ๑ การค้าขายที่ชอบธรรม หมายถึงการค้าขายที่เว้นจากการค้าที่ไม่ชอบธรรม ๕ อย่าง
  คือ (๑) สัตถวณิชชา<br>
  (ค้าขายอาวุธ) (๒) สัตตวณิชชา (ค้าขายมนุษย์) (๓) มังสวณิชชา (ค้าขายเนื้อสัตว์)
  (๔) มัชชวณิชชา<br>
  (ค้าขายน้ำเมา) (๕) วิสวณิชชา (ค้าขายยาพิษ) (ขุ.สุ.อ. ๒/๔๐๗/๒๐๐)<br>
  ๒ สยัมปภา หมายถึงหมู่เทวดาที่มีแสงสว่างในตัว มีอยู่ในสวรรค์ทั้ง ๖ ชั้น (ขุ.สุ.อ.
  ๒/๔๐๗/๒๐๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑. ปัพพัชชาสูตร<br>
  ๓. มหาวรรค<br>
  หมวดว่าด้วยเรื่องใหญ่<br>
  ๑. ปัพพัชชาสูตร<br>
  ว่าด้วยการสรรเสริญการบรรพชา<br>
  (ท่านพระอานนท์เถระกล่าวสรรเสริญการบรรพชา ณ พระเชตวันดังนี้)<br>
  [๔๐๘] ข้าพเจ้าจักสรรเสริญการบรรพชา<br>
  อย่างที่พระผู้มีพระภาค<br>
  ผู้มีพระจักษุทรงบรรพชา<br>
  และอย่างที่พระองค์ทรงพิจารณารอบคอบ<br>
  จึงพอพระทัยการบรรพชา<br>
  [๔๐๙] พระพุทธองค์ทรงเห็นว่าการอยู่ครองเรือนนี้<br>
  คับแคบ๑ เป็นบ่อเกิดธุลีคือกิเลส<br>
  และทรงเห็นว่า การบรรพชาปลอดโปร่ง<br>
  จึงเสด็จออกบรรพชา<br>
  [๔๑๐] พระพุทธองค์ครั้นบรรพชาแล้ว<br>
  ทรงเว้นบาปกรรมทางกายและละวจีทุจริตได้<br>
  ทรงชำระอาชีวะให้หมดจด<br>
  [๔๑๑] พระพุทธองค์ผู้มีพระลักษณะอันประเสริฐทั่วพระวรกาย<br>
  เสด็จไปถึงกรุงราชคฤห์ คิริพพชนคร๒ แคว้นมคธ<br>
  ได้เสด็จเที่ยวไปเพื่อทรงบิณฑบาต<br><br>เชิงอรรถ :<br>
  ๑ คับแคบ หมายถึงหมดโอกาสบำเพ็ญกุศล เพราะถูกรบกวนด้วยบุตรภรรยา และถูกรบกวนด้วยกิเลส
  (ขุ.สุ.อ.<br>
  ๒/๔๐๙/๒๐๑)<br>
  ๒ คำว่า คิริพพชนคร คือ ชื่อของกรุงราชคฤห์นั่นเอง ที่มีชื่อว่า คิริพพชนคร
  เพราะตั้งอยู่ท่ามกลางระหว่างภูเขา<br>
  ๕ ลูก คือ (๑) ภูเขาปัณฑวะ (๒) ภูเขาคิชฌกูฏ (๓) ภูเขาเวภาระ (๔) ภูเขาอิสิคิลิ
  (๕) ภูเขาเวปุลละ ภูเขา<br>
  ทั้ง ๕ ลูกนี้เป็นเสมือนรั้วหรือกำแพงล้อมรอบ (คิริ = ภูเขา + วช = รั้ว + นคร)
  (ขุ.สุ.อ. ๒/๔๑๑/๒๐๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑. ปัพพัชชาสูตร<br>
  [๔๑๒] พระเจ้าพิมพิสารประทับยืนอยู่บนปราสาท<br>
  ได้ทอดพระเนตรเห็นพระพุทธเจ้าพระองค์นั้น<br>
  ครั้นได้ทรงเห็นพระพุทธองค์ทรงสมบูรณ์ด้วยพระลักษณะ<br>
  จึงได้ตรัสดังนี้ว่า<br>
  [๔๑๓] ท่านผู้เจริญทั้งหลาย พวกท่านจงพิจารณาดูภิกษุรูปนี้เถิด<br>
  ภิกษุรูปนี้มีรูปร่างงาม สมส่วน สะอาด<br>
  เยื้องย่างโดยสำรวม และทอดสายตาเพียงชั่วแอก<br>
  [๔๑๔] มีจักษุทอดลง มีสติ ภิกษุรูปนี้<br>
  หาเหมือนกับผู้ออกบวชจากตระกูลต่ำไม่<br>
  ราชทูตทั้งหลายจงรีบไปสืบดูให้รู้ว่า<br>
  ภิกษุรูปนี้จะจาริกไปไหน<br>
  [๔๑๕] ราชทูตที่พระเจ้าพิมพิสารทรงส่งไปนั้น<br>
  ได้เดินตามหลังไปเพื่อสืบดูว่า<br>
  ภิกษุรูปนั้นจะจาริกไปไหน และพักอยู่ที่ไหน<br>
  [๔๑๖] พระพุทธองค์เสด็จไปตามลำดับบ้าน ทรงคุ้มครองอินทรีย์<br>
  ทรงสำรวมดีแล้ว มีสติสัมปชัญญะมั่นคง<br>
  ทรงรับบิณฑบาตแต่พอประมาณ<br>
  [๔๑๗] พระมุนีเสด็จเที่ยวบิณฑบาต<br>
  แล้วเสด็จออกจากพระนคร<br>
  เสด็จขึ้นไปยังปัณฑวบรรพตด้วยทรงดำริว่า<br>
  จะประทับอยู่ ณ ที่นั้น<br>
  [๔๑๘] ราชทูตทั้ง ๓ เห็นพระพุทธองค์เสด็จเข้าไปสู่ที่พัก<br>
  จึงพากันเข้าไปเฝ้า ส่วนราชทูตคนหนึ่ง<br>
  กลับมากราบทูลพระเจ้าพิมพิสารว่า<br>
  [๔๑๙] ขอเดชะ มหาราชเจ้า<br>
  ภิกษุรูปนั้นพักอยู่ที่ถ้ำด้านหน้าภูเขาปัณฑวะ<br>
  เหมือนเสือโคร่ง โคอุสภราช และราชสีห์ที่ซอกเขา ฉะนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑. ปัพพัชชาสูตร<br>
  [๔๒๐] พระเจ้าพิมพิสารทรงสดับคำของราชทูตแล้ว<br>
  ทรงรีบเสด็จไปยังภูเขาปัณฑวะ<br>
  โดยพระราชพาหนะชั้นเยี่ยม<br>
  [๔๒๑] ท้าวเธอได้เสด็จไปจนสุดทางที่พระราชพาหนะจะสามารถไปได้<br>
  จึงเสด็จลงจากพระราชพาหนะ<br>
  เสด็จพระราชดำเนินต่อไปด้วยพระบาท<br>
  เข้าไปถึงปัณฑวบรรพตนั้นแล้วประทับนั่ง<br>
  [๔๒๒] ท้าวเธอครั้นประทับนั่งแล้ว<br>
  ได้ทรงสนทนาปราศรัยเป็นธรรมเนียมระลึกถึงกัน<br>
  ครั้นผ่านการสนทนาปราศรัยแล้วได้ตรัสดังนี้ว่า<br>
  [๔๒๓] พระคุณเจ้ายังหนุ่มแน่น เพิ่งผ่านปฐมวัยเมื่อไม่นานนี้<br>
  ถึงพร้อมด้วยความผุดผ่องแห่งวรรณะ<br>
  เหมือนกษัตริย์สุขุมาลชาติ<br>
  [๔๒๔] ข้าพเจ้าจะมอบโภคสมบัติให้<br>
  ขอท่านจงเป็นจอมทัพยังหมู่พลกายให้งดงาม<br>
  บริโภคสมบัติอยู่เถิด<br>
  พระคุณเจ้าจงบอกชาติกำเนิดด้วยเถิด<br>
  [๔๒๕] (พระพุทธองค์ตรัสดังนี้)<br>
  มหาบพิตร มีชนบทแห่งหนึ่งตั้งอยู่ในแคว้นโกศล<br>
  ตรงด้านข้างหิมวันตประเทศ<br>
  เป็นเมืองที่มั่งคั่ง ประชาชนขยันขันแข็ง<br>
  [๔๒๖] อาตมภาพมีนามตามโคตรว่าอาทิตย์<br>
  มีนามตามชาติกำเนิดว่าศากยะ<br>
  ไม่ปรารถนากามสุข<br>
  จึงออกจากตระกูลนั้นมาบวชเป็นบรรพชิต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๒. ปธานสูตร<br>
  [๔๒๗] อาตมภาพเห็นโทษในกามทั้งหลาย<br>
  เห็นการออกบวชว่าเป็นทางเกษม<br>
  จะจาริกไปเพื่อบำเพ็ญเพียร<br>
  ใจของอาตมภาพ ยินดีในการบำเพ็ญเพียรนั้น<br>
  ปัพพัชชาสูตรที่ ๑ จบ</p>
<p> ๒. ปธานสูตร<br>
  ว่าด้วยความเพียรอย่างเด็ดเดี่ยว<br>
  (พระผู้มีพระภาคตรัสแก่ภิกษุทั้งหลายดังนี้)<br>
  [๔๒๘] เราตั้งจิตบำเพ็ญเพียร ขะมักเขม้น เพ่งพินิจอยู่<br>
  เพื่อบรรลุธรรมอันเป็นแดนเกษมจากโยคะ<br>
  อยู่ที่ริมฝั่งแม่น้ำเนรัญชรานั้น<br>
  [๔๒๙] มารได้เข้ามาหาพร้อมกับกล่าวถ้อยคำแสดงความเอ็นดูว่า<br>
  ท่านมีร่างกายผ่ายผอม มีผิวพรรณซูบซีด ใกล้จะตายอยู่แล้ว<br>
  [๔๓๐] ท่านมีโอกาสตายถึง ๑,๐๐๐ ส่วน<br>
  โอกาสรอดชีวิตมีเพียงส่วนเดียวเท่านั้น<br>
  ท่านเอ๋ย การที่ท่านมีชีวิตอยู่นั้นดีแล้ว<br>
  เพราะเมื่อมีชีวิตอยู่ ท่านก็จักบำเพ็ญบุญทั้งหลายได้<br>
  [๔๓๑] ท่านประพฤติพรหมจรรย์๑และบูชาไฟอยู่<br>
  ก็ชื่อว่าสั่งสมบุญไว้มาก ท่านจักบำเพ็ญเพียรไปทำไม<br>
  [๔๓๒] ทางเพื่อความเพียรดำเนินไปถึงยาก ทำได้ยาก<br>
  ยากยิ่งนักที่จะก่อผลสำเร็จ<br>
  มารได้ยืนกล่าวคาถาเหล่านี้อยู่ใกล้ ๆ เราผู้จะเป็นพุทธะ<br><br>เชิงอรรถ :<br>
  ๑ พรหมจรรย์ ในที่นี้หมายถึงเมถุนวิรัติ (ขุ.สุ.อ. ๒/๔๓๑/๒๐๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๒. ปธานสูตร<br>
  [๔๓๓] พระผู้มีพระภาคได้ตรัสตอบมารผู้กล่าวอย่างนั้นว่า<br>
  มารผู้มีบาป ผู้เป็นเผ่าพันธุ์ของคนประมาท<br>
  ท่านมาที่นี้มีความประสงค์ใด<br>
  [๔๓๔] เราไม่มีความต้องการบุญแม้แต่น้อย<br>
  ความจริง ท่านผู้เป็นมาร<br>
  ควรไปบอกแก่คนผู้ต้องการบุญ<br>
  [๔๓๕] เพราะเหตุไร ท่านจึงเฝ้าเพียรถามเรา<br>
  ผู้มีทั้งศรัทธา ตบะ วิริยะ และปัญญา<br>
  ผู้มีจิตมุ่งมั่น มีความเป็นอยู่อย่างนี้<br>
  [๔๓๖] กระแสแม่น้ำทุกสาย ลมนี้สามารถพัดให้เหือดแห้งได้<br>
  แต่ว่าเลือดของเราผู้มีจิตมุ่งมั่นไม่เหือดแห้งไปแม้สักหยดเลย<br>
  [๔๓๗] เมื่อเลือดกำลังเหือดแห้งไป ดี เสลดก็กำลังเหือดแห้งไปด้วย<br>
  และเมื่อเนื้อกำลังจะหมดสิ้นไป แต่จิตของเราก็ยิ่งผ่องใส<br>
  สติ และปัญญาก็ผ่องใส สมาธิของเราก็ยิ่งตั้งมั่นขึ้นไปอีก<br>
  [๔๓๘] เรานั้นถึงจะได้รับทุกขเวทนาอันแรงกล้าอยู่อย่างนี้<br>
  จิตก็หาได้หวนคนึงถึงกามทั้งหลายไม่<br>
  ท่านจงคอยดูภาวะที่เราเป็นสัตว์บริสุทธิ์<br>
  [๔๓๙] กิเลสกามทั้งหลาย เราเรียกว่าเสนากองที่ ๑ ของท่าน<br>
  ความไม่ยินดี เราเรียกว่าเสนากองที่ ๒ ของท่าน<br>
  ความหิวกระหาย เราเรียกว่าเสนากองที่ ๓ ของท่าน<br>
  ตัณหา(ความทะยานอยาก) เราเรียกว่าเสนากองที่ ๔ ของท่าน<br>
  [๔๔๐] ถีนมิทธะ(ความหดหู่และเซื่องซึม)<br>
  เราเรียกว่าเสนากองที่ ๕ ของท่าน<br>
  ความกลัว เราเรียกว่าเสนากองที่ ๖ ของท่าน<br>
  วิจิกิจฉา(ความลังเลสงสัย) เราเรียกว่าเสนากองที่ ๗ ของท่าน<br>
  มักขะ(ความลบหลู่คุณท่าน) และถัมภะ(ความหัวดื้อ)<br>
  เราเรียกว่าเสนากองที่ ๘ ของท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๕๙๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๒. ปธานสูตร<br>
  [๔๔๑] ลาภ ความสรรเสริญ สักการะ และยศที่ได้มาที่ผิดๆ<br>
  เราเรียกว่าเสนากองที่ ๙ ของท่าน<br>
  การยกตนและข่มผู้อื่น เราเรียกว่าเสนากองที่ ๑๐ ของท่าน<br>
  [๔๔๒] มารเอ๋ย เสนาของท่านผู้มีธรรมดำนี้<br>
  มีปกติประหารสมณพราหมณ์<br>
  คนขลาดเอาชนะเสนานั้นไม่ได้<br>
  แต่คนกล้า เอาชนะเสนามารได้แล้วย่อมได้รับสุข๑<br>
  [๔๔๓] แม้เรานี้ก็รักษาหญ้ามุงกระต่ายไว้<br>
  น่าติเตียน(ถ้า)ชีวิตของเรา(จะพ่ายแพ้)<br>
  เราตายเสียในสงครามประเสริฐกว่า<br>
  แพ้แล้วเป็นอยู่จะประเสริฐอะไร<br>
  [๔๔๔] สมณพราหมณ์บางพวกตกอยู่ในอำนาจเสนาของท่านแล้ว<br>
  ย่อมไม่ปรากฏเกียรติคุณ<br>
  และย่อมไม่รู้ทางที่เหล่าท่านผู้มีวัตรดีดำเนินไปอยู่<br>
  [๔๔๕] เราได้เห็นมารขี่ช้างเป็นพาหนะ<br>
  นำเสนาออกมาโดยรอบทิศ<br>
  จึงเตรียมเผชิญหน้าเพื่อจะต่อสู้<br>
  โดยมั่นใจว่า มารอย่าหวังที่จะให้เราลุกจากที่<br>
  [๔๔๖] ชาวโลกพร้อมทั้งเทวโลก<br>
  ไม่สามารถเอาชนะเสนาของท่านนั้นได้<br>
  แต่เราจะใช้ปัญญาเป็นอาวุธ<br>
  ทำลายเสนาท่านนั้นให้พินาศ<br>
  เหมือนคนใช้ก้อนหินทุบภาชนะดิน<br>
  ทั้งที่ยังไม่ได้เผาและที่เผาแล้วให้แตกไป ฉะนั้น<br><br>เชิงอรรถ :<br>
  ๑ ดูเทียบ ขุ.ม. (แปล) ๒๙/๒๘/๑๑๖, ๑๔๖/๒๗๗, ขุ.จู. (แปล) ๓๐/๔๗/๑๙๘<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๒. ปธานสูตร<br>
  [๔๔๗] เราจักเจริญสัมมาสังกัปปะให้เชี่ยวชาญ<br>
  และตั้งสติไว้อย่างมั่นคงแล้ว<br>
  เที่ยวจาริกแนะนำพร่ำสอนสาวกจำนวนมากไปทุกแว่นแคว้น<br>
  [๔๔๘] สาวกผู้ไม่ประมาทเหล่านั้น มีจิตมุ่งมั่น<br>
  ปฏิบัติตามคำสอนของเรา เป็นผู้หมดความปรารถนา<br>
  ก็จะเข้าถึงสถานที่ซึ่งเหล่าชนผู้ไปแล้ว ไม่เศร้าโศก<br>
  [๔๔๙] (มารกล่าวดังนี้)<br>
  ข้าพเจ้าได้สะกดรอยตามพระผู้มีพระภาคนานถึง ๗ ปี<br>
  ก็ยังหาโอกาสที่จะทำลายพระสัมมาสัมพุทธเจ้าผู้ทรงพระสิริไม่ได้เลย<br>
  [๔๕๐] กาตัวหนึ่งบินอยู่รอบ ๆ แท่นศิลา<br>
  ที่มีสีคล้ายมันข้น ด้วยคิดว่า<br>
  เรากำลังจะได้ของอ่อนนุ่มในสิ่งนี้<br>
  ความยินดีพอใจก็จะมีแก่เรา<br>
  (แต่เมื่อไม่ได้ความพอใจ รู้ว่า นี้คือแท่นศิลา จึงหลีกไป)๑<br>
  [๔๕๑] ข้าพเจ้าก็เช่นเดียวกัน ตั้งใจว่า<br>
  จะมารบกวนก่อความรำคาญพระทัย<br>
  ให้พระสมณโคดมเบื่อเสด็จลุกหนีไป<br>
  แต่ข้าพเจ้ากลับไม่ได้รับความยินยอมจากพระสัมมาสัมพุทธเจ้า<br>
  เกิดความท้อแท้จึงหลีกไป<br>
  [๔๕๒] เมื่อมารนั้นกำลังเศร้าโศกมาก<br>
  พิณที่หนีบอยู่นั้นจึงตกลงจากรักแร้<br>
  ลำดับนั้น มารนั้นผู้เสียใจ<br>
  ได้อันตรธานหายไปในที่นั้นเอง<br>
  ปธานสูตรที่ ๒ จบ<br><br>เชิงอรรถ :<br>
  ๑ ข้อความนี้แปลเติมตามนัยอรรถกถา (ขุ.สุ.อ. ๒/๔๔๙-๔๕๑/๒๑๔-๒๑๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๓. สุภาสิตตสูตร<br>
  ๓. สุภาสิตสูตร๑<br>
  ว่าด้วยวาจาสุภาษิต ๔ ประการ<br>
  ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ-<br>
  บิณฑิกเศรษฐี เขตกรุงสาวัตถี ณ ที่นั้น พระผู้มีพระภาครับสั่งเรียกภิกษุทั้งหลาย<br>
  มาตรัสว่า ภิกษุทั้งหลาย ภิกษุเหล่านั้นทูลรับสนองพระดำรัสแล้ว พระผู้มีพระภาค<br>
  จึงได้ตรัสดังนี้ว่า<br>
  ภิกษุทั้งหลาย วาจาที่ประกอบด้วยองค์ ๔ ประการ เป็นสุภาษิต ไม่เป็น<br>
  ทุพภาษิต ไม่มีโทษ และวิญญูชนทั้งหลายไม่ติเตียน<br>
  วาจาที่ประกอบด้วยองค์ ๔ ประการ อะไรบ้าง คือ<br>
  ภิกษุทั้งหลาย ภิกษุในธรรมวินัยนี้<br>
  ๑. กล่าววาจาสุภาษิตอย่างเดียว ไม่กล่าววาจาทุพภาษิต<br>
  ๒. กล่าววาจาที่เป็นธรรมอย่างเดียว ไม่กล่าววาจาที่ไม่เป็นธรรม<br>
  ๓. กล่าววาจาเป็นที่รักอย่างเดียว ไม่กล่าววาจาไม่เป็นที่รัก<br>
  ๔. กล่าววาจาสัตย์จริงอย่างเดียว ไม่กล่าววาจาเหลาะแหละ<br>
  ภิกษุทั้งหลาย วาจาที่ประกอบด้วยองค์ ๔ ประการนี้แล เป็นสุภาษิต ไม่เป็น<br>
  ทุพภาษิต ไม่มีโทษ และวิญญูชนทั้งหลายไม่ติเตียน<br>
  พระผู้มีพระภาคผู้พระสุคตศาสดา ครั้นตรัสไวยากรณภาษิตนี้แล้ว จึงได้ตรัส<br>
  คาถาประพันธ์ต่อไปอีกว่า<br>
  [๔๕๓] สัตบุรุษกล่าวว่าวาจาสุภาษิตเป็นวาจาสูงสุด (นั้นเป็นองค์ที่ ๑)<br>
  บุคคลพึงกล่าววาจาที่เป็นธรรม<br>
  ไม่พึงกล่าววาจาที่ไม่เป็นธรรม นั้นเป็นองค์ที่ ๒<br>
  บุคคลพึงกล่าววาจาเป็นที่รัก<br><br>เชิงอรรถ :<br>
  ๑ ดูเทียบ สํ.ส. (แปล) ๑๕/๒๑๓/๓๐๘<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๓. สุภาสิตตสูตร<br>
  ไม่พึงกล่าววาจาไม่เป็นที่รัก นั้นเป็นองค์ที่ ๓<br>
  บุคคลพึงกล่าววาจาสัตย์<br>
  ไม่พึงกล่าววาจาเหลาะแหละ นั้นเป็นองค์ที่ ๔<br>
  ลำดับนั้น ท่านพระวังคีสะลุกจากอาสนะ ห่มจีวรเฉวียงบ่า ยืนประนมมือไป<br>
  ทางพระผู้มีพระภาคประทับ แล้วได้กราบทูลดังนี้ว่า ข้าแต่พระผู้มีพระภาค<br>
  ข้าพระองค์เข้าใจพระภาษิตของพระองค์แจ่มแจ้ง ข้าแต่พระสุคต ข้าพระองค์เข้าใจ<br>
  พระภาษิตของพระองค์แจ่มแจ้ง พระพุทธเจ้าข้า<br>
  พระผู้มีพระภาคได้ตรัสว่า วังคีสะ เธอจงเข้าใจภาษิตของเราอย่างแจ่มแจ้งเถิด<br>
  ลำดับนั้น ท่านพระวังคีสะได้กล่าวชมเชยพระผู้มีพระภาคด้วยคาถาอย่างเหมาะสม<br>
  เฉพาะพระพักตร์ว่า<br>
  [๔๕๔] บุคคลพึงกล่าววาจาที่ไม่เป็นเหตุทำตนให้เดือดร้อน<br>
  และไม่เบียดเบียนผู้อื่น วาจานั้นเป็นวาจาสุภาษิตแท้<br>
  [๔๕๕] บุคคลพึงกล่าวเฉพาะวาจาเป็นที่รัก เป็นที่ถูกใจผู้ฟัง<br>
  พึงเว้นคำลามกทั้งหลายเสีย กล่าวแต่วาจาเป็นที่รักแก่คนอื่น<br>
  [๔๕๖] วาจาสัตย์เป็นวาจาไม่ตาย นี้เป็นของเก่า<br>
  สัตบุรุษล้วนดำรงมั่นอยู่ในสัจจะทั้งที่เป็นอรรถและเป็นธรรม<br>
  [๔๕๗] พระพุทธเจ้าตรัสพระวาจาใด อันเป็นวาจาเกษม<br>
  เพื่อการบรรลุนิพพาน เพื่อทำที่สุดแห่งทุกข์<br>
  วาจานั้นแลเป็นวาจายอดเยี่ยมกว่าวาจาทั้งหลาย<br>
  สุภาสิตสูตรที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๔. สุนทริกภารทวาชสูตร<br>
  ๔. สุนทริกภารทวาชสูตร<br>
  ว่าด้วยสุนทริกภารทวาชพราหมณ์<br>
  ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ที่ริมฝั่งแม่น้ำสุนทริกา แคว้นโกศล<br>
  สมัยนั้น สุนทริกภารทวาชพราหมณ์กำลังประกอบพิธีบูชาไฟ บำเรอการบูชาไฟ<br>
  อยู่ที่ริมฝั่งแม่น้ำสุนทริกา ครั้นเสร็จสิ้นพิธีแล้วก็ลุกจากที่นั่ง เหลียวดูทิศทั้ง
  ๔<br>
  โดยรอบด้วยคิดว่า ใครกันควรบริโภคเครื่องเซ่นที่เหลือนี้ พลันเหลือบไปเห็น<br>
  พระผู้มีพระภาคประทับนั่งห่มคลุมพระวรกายจนถึงพระเศียรอยู่ที่โคนไม้ต้นหนึ่ง<br>
  จึงใช้มือซ้ายถือเครื่องเซ่นที่เหลือ มือขวาถือคนโทเข้าไปเฝ้าพระผู้มีพระภาคถึงที่ประทับ<br>
  ทันใดนั้น พระผู้มีพระภาคทรงเปิดผ้าคลุมพระเศียรออก เพราะได้สดับเสียง<br>
  ฝีเท้าของสุนทริกภารทวาชพราหมณ์ ขณะนั้นสุนทริกภารทวาชพราหมณ์กล่าวขึ้นว่า<br>
  นี้คนหัวโล้น นี้คนหัวโล้น ตั้งใจจะหันหลังกลับจากที่นั้น แต่แล้วได้ฉุกคิดว่า<br>
  อันที่จริง พราหมณ์บางพวกในโลกนี้ก็หัวโล้นเหมือนกัน เพราะฉะนั้น เราควร<br>
  เข้าไปถามชาติตระกูล ครั้นคิดเช่นนั้นแล้ว จึงเข้าไปเฝ้าพระผู้มีพระภาคถึงที่ประทับ<br>
  ได้กล่าวว่า ท่านมีชาติกำเนิดอะไร<br>
  ลำดับนั้น พระผู้มีพระภาคตรัสตอบสุนทริกภารทวาชพราหมณ์ด้วยพระคาถา<br>
  ดังนี้ว่า<br>
  [๔๕๘] เราไม่ใช่พราหมณ์ ไม่ใช่ราชโอรส ไม่ใช่แพศย์<br>
  หรือคนวรรณะใดวรรณะหนึ่ง<br>
  เรากำหนดรู้โคตรของปุถุชนทั้งหลายแล้ว<br>
  ไม่มีความกังวล ประพฤติตนอยู่ในโลกด้วยปัญญา<br>
  [๔๕๙] เรานุ่งห่มไตรจีวร ไม่มีเรือน ปลงผมแล้ว<br>
  ควบคุมตน สงบระงับได้<br>
  ไม่คลุกคลีกับหมู่คน เที่ยวจาริกไปในโลก<br>
  การที่ท่านถามเราถึงโคตรวงศ์นั้นไม่สมควรเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๔. สุนทริกภารทวาชสูตร<br>
  [๔๖๐] (พราหมณ์ทูลถามดังนี้)<br>
  พราหมณ์ พราหมณ์ทั้งหลายด้วยกันเท่านั้น<br>
  ที่จะถามว่า ท่านเป็นพราหมณ์หรือไม่<br>
  [๔๖๑] (พระผู้มีพระภาคตรัสตอบดังนี้)<br>
  ถ้าท่านเรียกตัวเองว่าพราหมณ์<br>
  แต่มาสนทนากับเราผู้มิใช่พราหมณ์<br>
  เพราะฉะนั้น เราจะถามท่านถึงเรื่องสาวิตรีฉันท์๑<br>
  ที่มี ๓ บาท ๒๔ พยางค์<br>
  [๔๖๒] (พราหมณ์ทูลถามดังนี้)<br>
  ฤๅษี มนุชะ กษัตริย์ และพราหมณ์เป็นจำนวนมากในโลกนี้<br>
  อาศัยอะไร จึงพากันบูชายัญแก่เทวดาทั้งหลาย<br>
  [๔๖๓] (พระผู้มีพระภาคตรัสตอบดังนี้)<br>
  เราขอชี้แจงว่า บุคคลผู้ถึงที่สุดแห่งทุกข์ จบเวท<br>
  พึงได้รับเครื่องบูชาในกาลแห่งยัญพิธีของผู้ใด<br>
  การประกอบพิธีบูชายัญของผู้นั้น จึงจะสำเร็จผลมาก<br>
  [๔๖๔] (พราหมณ์กราบทูลดังนี้)<br>
  การบูชายัญของข้าพเจ้านั้น ชื่อว่าสำเร็จผลแน่แท้<br>
  เพราะได้พบเห็นบุคคล ผู้จบเวทเช่นพระองค์<br>
  ก็เพราะยังไม่พบบุคคลผู้ทรงคุณเช่นกับพระองค์<br>
  คนอื่น ๆ จึงได้กินเครื่องเซ่น<br><br>เชิงอรรถ :<br>
  ๑ สาวิตรีฉันท์ โดยทั่วไปหมายถึงบทสวดในคัมภีร์พระเวท แต่ในที่นี้พระพุทธองค์ทรงหมายเอาอริยสาวิตรี<br>
  คือ พุทธัง สรณัง คัจฉามิ, ธัมมัง สรณัง คัจฉามิ, สังฆัง สรณัง คัจฉามิ (ขุ.สุ.อ.
  ๒/๔๖๑/๒๒๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๔. สุนทริกภารทวาชสูตร<br>
  [๔๖๕] (พระผู้มีพระภาคตรัสดังนี้)<br>
  พราหมณ์ เพราะฉะนั้น ท่านผู้มีความต้องการด้วยประโยชน์นี้<br>
  จงเข้ามาถามเถิด ท่านก็จะได้พบบุคคลผู้สงบ<br>
  กำจัดความโกรธได้ ไม่มีความทุกข์<br>
  ไม่มีความหวัง มีปัญญาดี ในโลกนี้แน่นอน<br>
  [๔๖๖] (พราหมณ์ทูลถามดังนี้)<br>
  ข้าพเจ้ายินดีในการบูชายัญ ปรารถนาที่จะบูชายัญ<br>
  แต่ข้าพเจ้ายังไม่รู้ ขอพระองค์โปรดตรัสสอนข้าพเจ้า<br>
  โปรดตรัสบอกสถานที่ที่การบูชายัญจะสำเร็จผล<br>
  ให้ข้าพเจ้าทราบด้วยเถิด<br>
  พระผู้มีพระภาคตรัสว่า พราหมณ์ ถ้าอย่างนั้น ท่านจงตั้งใจฟังเถิด เราจะ<br>
  แสดงธรรมแก่ท่าน<br>
  [๔๖๗] ท่านอย่าถามถึงชาติตระกูลเลย<br>
  จงถามเฉพาะธรรมที่ประพฤติเถิด<br>
  ไฟย่อมเกิดจากไม้<br>
  แม้ผู้ที่เกิดในสกุลต่ำก็สามารถเป็นมุนี<br>
  มีปัญญา กีดกันอกุศลวิตกได้ด้วยหิริ<br>
  เป็นบุรุษอาชาไนยได้<br>
  [๔๖๘] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่พระทักขิไณยบุคคลผู้ฝึกตนจนบรรลุสัจจะ<br>
  สมบูรณ์ด้วยการฝึกอินทรีย์<br>
  ผู้จบเวท อยู่จบพรหมจรรย์แล้ว<br>
  [๔๖๙] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ละกามทั้งหลายได้แล้ว ไม่ยึดมั่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๔. สุนทริกภารทวาชสูตร<br>
  สำรวมตนเคร่งครัด เที่ยวไปอยู่<br>
  เหมือนกระสวยที่ไปตรง<br>
  [๔๗๐] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ปราศจากราคะ มีอินทรีย์มั่นคงดีแล้ว<br>
  หลุดพ้นจากกิเลส เหมือนดวงจันทร์พ้นจากราหูจับ ฉะนั้น<br>
  [๔๗๑] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ไม่เกี่ยวข้องด้วยกิเลส มีสติอยู่ทุกเมื่อ<br>
  ละนามรูปที่ยึดถือว่าเป็นของเราได้แล้ว เที่ยวไปอยู่ในโลก<br>
  [๔๗๒] ตถาคตละกามทั้งหลายได้<br>
  มีปกติครอบงำกามทั้งหลาย เที่ยวไป<br>
  รู้ที่สุดแห่งชาติและมรณะ<br>
  ดับกิเลสเครื่องเร่าร้อนได้เด็ดขาดแล้ว<br>
  เป็นผู้เยือกเย็นเหมือนห้วงน้ำ ควรแก่เครื่องบูชา<br>
  [๔๗๓] ตถาคตผู้เสมอพระพุทธเจ้าทั้งหลาย<br>
  อยู่ห่างไกลจากบุคคลผู้ไม่เสมอทั้งหลาย มีปัญญาหาที่สุดมิได้<br>
  เป็นผู้อันตัณหาและทิฏฐิไม่แปดเปื้อน ไม่ว่าในโลกนี้หรือโลกไหน ๆ<br>
  ย่อมควรแก่เครื่องบูชา<br>
  [๔๗๔] ตถาคต ไม่มีมายา ไม่มีมานะ ปราศจากโลภะ<br>
  ไม่ยึดถือสิ่งว่าเป็นของเรา<br>
  ไม่มีความหวัง กำจัดความโกรธ<br>
  ดับกิเลสเครื่องเร่าร้อนได้เด็ดขาด<br>
  เป็นพราหมณ์ผู้ลอยบาปได้แท้จริง<br>
  ละมลทินคือความโศกได้แล้ว ย่อมควรแก่เครื่องบูชา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๔. สุนทริกภารทวาชสูตร<br>
  [๔๗๕] ตถาคตละตัณหาและทิฏฐิ<br>
  อันเป็นกิเลสนอนเนื่องประจำใจได้แล้ว<br>
  ไม่มีตัณหาและทิฏฐิเครื่องยึดถือใด ๆ<br>
  ชื่อว่าหมดความยึดมั่นในโลกนี้หรือโลกอื่น<br>
  ย่อมควรแก่เครื่องบูชา<br>
  [๔๗๖] ตถาคตมีจิตเป็นสมาธิ ข้ามพ้นโอฆะได้เด็ดขาด<br>
  และรู้ธรรมด้วยปัญญาอันยอดเยี่ยม<br>
  หมดสิ้นอาสวะ ทรงไว้ซึ่งร่างกายเป็นร่างกายสุดท้าย<br>
  ย่อมควรแก่เครื่องบูชา<br>
  [๔๗๗] ภวาสวะ๑และวาจาหยาบคาย<br>
  ตถาคตกำจัดให้สิ้นได้ ไม่มีอยู่<br>
  เป็นผู้จบเวท หลุดพ้นแล้วในธรรมทั้งปวง๒<br>
  ย่อมควรแก่เครื่องบูชา<br>
  [๔๗๘] ตถาคตผู้ล่วงพ้นกิเลสเครื่องข้อง ไม่มีธรรมเครื่องข้อง<br>
  เมื่อคนทั่วไปติดข้องเพราะมานะ ตถาคตขจัดมานะได้<br>
  กำหนดรู้ทุกข์พร้อมทั้งเขตและที่ตั้ง ย่อมควรแก่เครื่องบูชา<br>
  [๔๗๙] ตถาคตไม่อิงอาศัยความหวัง มีปกติเห็นความสงัด<br>
  ล่วงพ้นทิฏฐิที่ผู้อื่นรู้กัน<br>
  ไม่มีกิเลสเครื่องยึดเหนี่ยวใด ๆ ย่อมควรแก่เครื่องบูชา<br>
  [๔๘๐] ตถาคตรู้แจ้งธรรมทั้งที่ดีและเลว<br>
  กำจัดให้สูญสิ้นได้เด็ดขาดแล้ว เป็นผู้สงบ<br>
  น้อมจิตไปในธรรมเป็นที่สิ้นอุปาทาน ย่อมควรแก่เครื่องบูชา<br><br>เชิงอรรถ :<br>
  ๑ ภวาสวะ หมายถึงราคะที่ประกอบด้วย (๑) ภวตัณหา (ความทะยานอยากในภพ) (๒) ฌานนิกันติ
  (ความ<br>
  ยึดติดในฌาน (๓) สัสสตทิฏฐิ (ความเห็นว่าเที่ยง) (ขุ.สุ.อ. ๒/๔๗๗/๒๓๒)<br>
  ๒ ธรรมทั้งปวง หมายถึงขันธ์และอายตนะเป็นต้น (ขุ.สุ.อ. ๒/๔๗๗/๒๓๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๔. สุนทริกภารทวาชสูตร<br>
  [๔๘๑] ตถาคตมีปกติเห็นภาวะที่สิ้นสุดการเกิด<br>
  ขจัดสังโยชน์อันเป็นทางแห่งราคะได้หมดสิ้น<br>
  เป็นผู้บริสุทธิ์ ไม่มีโทษ ปราศจากมลทิน<br>
  หมดกิเลสเครื่องเศร้าหมอง ย่อมควรแก่เครื่องบูชา<br>
  [๔๘๒] ตถาคตไม่พิจารณาเห็นตนโดยความเป็นตน๑<br>
  มีจิตตั้งมั่น ปฏิบัติตรง ดำรงตนมั่นคง ไม่หวั่นไหว<br>
  ไม่มีกิเลสดุจตะปูตรึงใจ หมดความสงสัย ย่อมควรแก่เครื่องบูชา<br>
  [๔๘๓] ตถาคตไม่มีเหตุเกิดโมหะใด ๆ<br>
  มีปกติเห็นด้วยญาณในธรรมทั้งปวง<br>
  ทรงไว้ซึ่งร่างกายเป็นร่างกายสุดท้าย<br>
  และบรรลุพระสัมมาสัมโพธิญาณที่ยอดเยี่ยมอันเกษม<br>
  ด้วยเหตุดังกล่าวมานี้ ตถาคตนับว่ามีความบริสุทธิ์ที่น่าบูชา<br>
  จึงควรแก่เครื่องบูชา<br>
  [๔๘๔] (พราหมณ์กราบทูลดังนี้)<br>
  การบูชาของข้าพระองค์<br>
  จะเป็นการบูชาที่ถูกต้องอย่างแน่แท้<br>
  เพราะได้พบบุคคล ผู้จบเวทเช่นพระองค์<br>
  ขอพระผู้มีพระภาคผู้ทรงเป็นพรหมโดยประจักษ์<br>
  โปรดทรงรับ ทรงบริโภคเครื่องบูชาของข้าพระองค์ด้วยเถิด<br>
  [๔๘๕] (พระผู้มีพระภาคตรัสดังนี้)<br>
  พราหมณ์ เราไม่บริโภคโภชนะ<br>
  ที่ได้มาเพราะการขับกล่อม<br>
  ธรรมนั้นมิใช่ธรรมของผู้พิจารณา<br><br>เชิงอรรถ :<br>
  ๑ เห็นตนโดยความเป็นตน หมายถึงเห็นขันธ์ ๕ ด้วยจิตอันสัมปยุตด้วยญาณ (ขุ.สุ.อ.
  ๒/๔๘๒/๒๓๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๐๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๔. สุนทริกภารทวาชสูตร<br>
  พระพุทธเจ้าทั้งหลายไม่รับโภชนะ<br>
  ที่ได้มาเพราะการขับกล่อม<br>
  เมื่อธรรมยังมีอยู่<br>
  การเลี้ยงชีพแบบนี้ก็ยังมีอยู่<br>
  [๔๘๖] อนึ่ง ท่านจงบำรุงพระขีณาสพ<br>
  ผู้บริสุทธิ์บริบูรณ์ ผู้แสวงหาคุณอันยิ่งใหญ่<br>
  มีความคะนองสงบแล้ว ด้วยข้าวและน้ำ<br>
  เพราะว่าการบำรุงนั้น<br>
  เป็นนาบุญของผู้แสวงบุญ<br>
  [๔๘๗] (พราหมณ์กราบทูลดังนี้)<br>
  ข้าแต่พระผู้พระภาค ขอประทานวโรกาส<br>
  ข้าพระองค์เข้าถึงคำสอนของพระองค์<br>
  จนรู้ชัดตามที่พระองค์ตรัสบอกแล้ว<br>
  ขอพระองค์โปรดตรัสแสดงบุคคล<br>
  ผู้ควรจะบริโภคทักษิณาทานของข้าพระองค์<br>
  ซึ่งเป็นผู้ที่ข้าพระองค์กำลังแสวงหาในเวลาบูชายัญ<br>
  แก่ข้าพระองค์ด้วยเถิด<br>
  [๔๘๘] (พระผู้มีพระภาคตรัสดังนี้)<br>
  บุคคลใดปราศจากการแก่งแย่งชิงดีกัน<br>
  มีจิตไม่ขุ่นมัว หลุดพ้นแล้วจากกามทั้งหลาย<br>
  กำจัดถีนมิทธะได้แล้ว<br>
  [๔๘๙] กำจัดกิเลสส่วนสุดออกได้<br>
  รู้เท่าทันชาติและมรณะ<br>
  เป็นมุนีผู้สมบูรณ์ด้วยปัญญา<br>
  ถ้าบุคคลเช่นนั้นมาถึงสถานที่บูชายัญของท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๕. มาฆสูตร<br>
  [๔๙๐] ท่านอย่าทำหน้านิ่วคิ้วขมวด จงประคองอัญชลีนอบน้อม<br>
  บูชาด้วยข้าวและน้ำเถิด<br>
  ทักษิณาของท่านจึงจะสำเร็จได้ด้วยอาการอย่างนี้<br>
  [๔๙๑] (พราหมณ์กราบทูลดังนี้)<br>
  พระองค์เป็นพระพุทธเจ้าผู้ควรบูชาในโลกทั้งปวง<br>
  เป็นนาบุญอันยอดเยี่ยม ย่อมควรรับเครื่องบูชา<br>
  ทานที่ถวายแก่พระองค์ย่อมมีผลมาก<br>
  ลำดับนั้น สุนทริกภารทวาชพราหมณ์ได้กราบทูลพระผู้มีพระภาคดังนี้ว่า<br>
  ข้าแต่ท่านพระโคดม ภาษิตของท่านพระโคดมชัดเจนไพเราะยิ่งนัก ข้าแต่ท่านพระ-<br>
  โคดม ภาษิตของท่านพระโคดมชัดเจนไพเราะยิ่งนัก ท่านพระโคดมทรงประกาศ<br>
  ธรรมแจ่มแจ้งโดยประการต่าง ๆ เปรียบเหมือนบุคคลหงายของที่คว่ำ เปิดของที่ปิด<br>
  บอกทางแก่ผู้หลงทาง หรือตามประทีปในที่มืดโดยตั้งใจว่า คนมีตาดีจักเห็นรูปได้<br>
  ข้าพระองค์นี้ขอถึงท่านพระโคดม พร้อมทั้งพระธรรม และพระสงฆ์เป็นสรณะ<br>
  ข้าพระองค์พึงได้บรรพชา พึงได้อุปสมบทในสำนักของท่านพระโคดมเถิด<br>
  สุนทริกภารทวาชพราหมณ์ได้บรรพชา ได้อุปสมบทในสำนักพระผู้มีพระภาค ฯลฯ<br>
  จึงเป็นอันว่า ท่านพระสุนทริกภารทวาชะได้เป็นพระอรหันต์องค์หนึ่งในบรรดา<br>
  พระอรหันต์ทั้งหลาย<br>
  สุนทริกภารทวาชสูตรที่ ๔ จบ</p>
<p> ๕. มาฆสูตร<br>
  ว่าด้วยมาฆมาณพทูลถามปัญหา<br>
  ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ ภูเขาคิชฌกูฏ เขตกรุงราชคฤห์<br>
  ครั้งนั้น มาฆมาณพเข้าไปเฝ้าพระผู้มีพระภาคถึงที่ประทับ ได้สนทนาปราศรัยพอเป็น<br>
  ที่บันเทิงใจ พอเป็นที่ระลึกถึงกัน แล้วจึงนั่ง ณ ที่สมควร ได้ทูลถามพระผู้พระภาค<br>
  ดังนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๕. มาฆสูตร<br>
  ข้าแต่ท่านพระโคดม ความจริง ข้าพระองค์เป็นทายก เป็นทานบดี รู้ความ<br>
  ประสงค์ของผู้ขอ ควรแก่การขอ ย่อมแสวงหาโภคทรัพย์โดยชอบธรรม ครั้นแสวงหา<br>
  ได้แล้วก็นำโภคทรัพย์ที่ตนได้มาโดยชอบธรรมแบ่งให้แก่ปฏิคาหกผู้รับทาน ๑ คนบ้าง<br>
  ๒ คนบ้าง ๓ คนบ้าง ๔ คนบ้าง ๕ คนบ้าง ๖ คนบ้าง ๗ คนบ้าง ๘ คนบ้าง<br>
  ๙ คนบ้าง ๑๐ คนบ้าง ๒๐ คนบ้าง ๓๐ คนบ้าง ๔๐ คนบ้าง ๕๐ คนบ้าง<br>
  ๑๐๐ คนบ้าง มากกว่า ๑๐๐ คนบ้าง ข้าแต่ท่านพระโคดมผู้เจริญ เมื่อข้าพระองค์<br>
  ให้ทานอย่างนี้ บูชาอย่างนี้ จะได้รับบุญมากไหม พระพุทธเจ้าข้า<br>
  พระผู้มีพระภาคตรัสว่า มาณพ แน่นอนทีเดียว เมื่อท่านให้ทานอย่างนี้ บูชา<br>
  อย่างนี้ ย่อมได้รับบุญมาก มาณพ บุคคลผู้เป็นทายก เป็นทานบดี รู้ความประสงค์<br>
  ของผู้ขอ ควรแก่การขอ แสวงหาโภคทรัพย์โดยชอบธรรม ครั้นแสวงหาได้แล้ว<br>
  ก็นำโภคทรัพย์ที่ตนได้มาโดยชอบธรรมแบ่งให้แก่ปฏิคาหกผู้รับทาน ๑ คนบ้าง ฯลฯ<br>
  ๑๐๐ คนบ้าง มากกว่า ๑๐๐ คนบ้าง ย่อมได้รับบุญมาก<br>
  ลำดับนั้น มาฆมาณพได้ทูลถามพระผู้มีพระภาคด้วยคาถาดังนี้<br>
  [๔๙๒] ข้าพระองค์ขอทูลถามท่านพระโคดม<br>
  ผู้ทรงเปรื่องปราชญ์ในถ้อยคำ ผู้ทรงผ้ากาสาวพัสตร์<br>
  ไม่ทรงยึดมั่น เสด็จเที่ยวไปอยู่ว่า<br>
  ในโลกนี้ คฤหัสถ์ผู้ใดเป็นทานบดี ควรแก่การขอ<br>
  เป็นผู้ต้องการบุญ มุ่งหวังบุญ<br>
  ให้ข้าว และน้ำ บูชาชนเหล่าอื่น<br>
  การบูชาของคฤหัสถ์ผู้นั้นที่ปฏิบัติอยู่อย่างนี้ จะบริสุทธิ์ได้อย่างไร<br>
  [๔๙๓] (พระผู้มีพระภาคตรัสตอบดังนี้)<br>
  มาฆะ ในโลกนี้ คฤหัสถ์ผู้ใดเป็นทานบดี ควรแก่การขอ<br>
  เป็นผู้ต้องการบุญ มุ่งหวังบุญ<br>
  ให้ข้าว และน้ำ บูชาชนเหล่าอื่น<br>
  คฤหัสถ์ผู้เช่นนั้น พึงยังการบูชาให้สำเร็จได้<br>
  ด้วยพระทักขิไณยบุคคลทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๕. มาฆสูตร<br>
  [๔๙๔] (มาฆมาณพกราบทูลดังนี้)<br>
  ข้าแต่พระผู้มีพระภาค<br>
  ขอพระองค์โปรดตรัสบอกพระทักขิไณยบุคคลทั้งหลาย<br>
  แก่ข้าพระองค์ ผู้เป็นคฤหัสถ์ เป็นทานบดี<br>
  ควรแก่การขอ ผู้ต้องการบุญ มุ่งหวังบุญ<br>
  ให้ข้าว และน้ำ บูชาชนเหล่าอื่นในโลกนี้ด้วยเถิด<br>
  [๔๙๕] (พระผู้มีพระภาคตรัสตอบดังนี้)<br>
  พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ไม่ข้องด้วยกิเลส<br>
  ไม่มีกิเลสเครื่องกังวล ผู้บริสุทธิ์ครบถ้วน<br>
  ผู้ควบคุมตนได้ เที่ยวไปในโลก<br>
  [๔๙๖] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ตัดเครื่องผูกคือสังโยชน์ได้ทั้งหมด<br>
  ฝึกตนแล้ว มีจิตหลุดพ้น ไม่มีทุกข์ ไม่มีความหวัง<br>
  [๔๙๗] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้หลุดพ้นจากสังโยชน์ทั้งปวง<br>
  ฝึกตนแล้ว มีจิตหลุดพ้น ไม่มีทุกข์ ไม่มีความหวัง<br>
  [๔๙๘] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ละราคะ โทสะ โมหะได้แล้ว<br>
  สิ้นอาสวะ อยู่จบพรหมจรรย์แล้ว<br>
  [๔๙๙] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๕. มาฆสูตร<br>
  แก่เหล่าชนผู้ไม่มีมายา ไม่มีมานะ<br>
  สิ้นอาสวะ อยู่จบพรหมจรรย์แล้ว<br>
  [๕๐๐] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ปราศจากโลภะ<br>
  ไม่ยึดถือว่าเป็นของเรา ไม่มีความหวัง<br>
  สิ้นอาสวะ อยู่จบพรหมจรรย์แล้ว<br>
  [๕๐๑] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้มีจิตไม่น้อมไปในตัณหาทั้งหลาย<br>
  ข้ามโอฆะได้ ไม่ยึดถือว่าเป็นของเรา เที่ยวไป<br>
  [๕๐๒] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ไม่มีตัณหา๑เป็นเหตุให้เกิดภพใหม่<br>
  ในโลกไหน ๆ คือในโลกนี้หรือโลกอื่น<br>
  [๕๐๓] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ละกามทั้งหลายได้แล้ว<br>
  ไม่มีความยึดถือ สำรวมตนดีแล้ว เที่ยวไป<br>
  เหมือนกระสวยที่ไปตรง ฉะนั้น<br><br>เชิงอรรถ :<br>
  ๑ ตัณหา แปลว่า ความทะยานอยาก ในที่นี้หมายถึง ตัณหา ๖ อย่างคือ (๑) รูปตัณหา
  (ความทะยานอยาก<br>
  ในรูป) (๒) สัททตัณหา (ความทะยานอยากในเสียง) (๓) คันธตัณหา (ความทะยานอยากในกลิ่น)<br>
  (๔) รสตัณหา (ความทะยานอยากในรส) (๕) โผฏฐัพพตัณหา (ความทะยานอยากในสิ่งที่ถูกต้องกาย)<br>
  (๖) ธัมมตัณหา (ความทะยานอยากในอารมณ์ที่เกิดกับใจ) (ขุ.ม. (แปล) ๒๙/๓/๑๐, ขุ.สุ.อ.
  ๒/๕๐๒/๒๓๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๕. มาฆสูตร<br>
  [๕๐๔] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ปราศจากราคะ มีอินทรีย์มั่นคงดีแล้ว<br>
  หลุดพ้นจากกิเลส เหมือนดวงจันทร์พ้นจากราหูจับ ฉะนั้น<br>
  [๕๐๕] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้สงบ ผู้ปราศจากราคะ ไม่มีความโกรธ<br>
  ผู้ไม่มีคติ เพราะละขันธ์ ๕ ในโลกนี้ได้แล้ว<br>
  [๕๐๖] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้ละชาติและมรณะได้หมดสิ้นแล้ว<br>
  ล่วงพ้นความสงสัยทุกอย่าง<br>
  [๕๐๗] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้มีตนเป็นที่พึ่ง ไม่มีกิเลสเครื่องกังวล<br>
  หลุดพ้นแล้วในธรรมทั้งปวง เที่ยวไปในโลก<br>
  [๕๐๘] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่เหล่าชนผู้รู้แจ้งในขันธ์และอายตนะเป็นต้น<br>
  ตามสภาวะที่เป็นจริงว่า<br>
  นี้เป็นชาติสุดท้าย ไม่มีภพใหม่อีกต่อไป<br>
  [๕๐๙] พราหมณ์ผู้มุ่งบุญ ควรบูชา<br>
  จัดถวายเครื่องไทยธรรมให้เหมาะแก่กาล<br>
  แก่ท่านผู้จบเวท ยินดีในฌาน<br>
  มีสติ บรรลุสัมโพธิญาณ<br>
  เป็นสรณะของเทวดาและมนุษย์จำนวนมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๕. มาฆสูตร<br>
  [๕๑๐] (มาฆมาณพกราบทูลดังนี้)<br>
  คำถามของข้าพระองค์ไม่เปล่าประโยชน์แน่แท้<br>
  ข้าแต่พระผู้มีพระภาค พระองค์ตรัสบอก<br>
  พระทักขิไณยบุคคลทั้งหลายแก่ข้าพระองค์แล้ว<br>
  ความจริง พระองค์ทรงทราบเญยยธรรมทั้งหมด<br>
  ในโลกนี้อย่างถ่องแท้<br>
  ธรรมนี้พระองค์ทรงรู้แจ้งแล้ว<br>
  [๕๑๑] ข้าแต่พระผู้มีพระภาค<br>
  ขอพระองค์โปรดตรัสบอกยัญญสัมปทา๑<br>
  แก่ข้าพระองค์ผู้เป็นคฤหัสถ์ เป็นทานบดี ควรแก่การขอ<br>
  ผู้ต้องการบุญ มุ่งหวังบุญ ให้ข้าว และน้ำ<br>
  บูชาชนเหล่าอื่นในโลกนี้ด้วยเถิด<br>
  [๕๑๒] (พระผู้มีพระภาคตรัสตอบดังนี้)<br>
  มาฆะ ท่านเมื่อจะบูชาก็จงบูชาเถิด<br>
  และจงทำจิตให้ผ่องใสในกาลทั้งปวง<br>
  ยัญย่อมเป็นอารมณ์หน่วงจิตของผู้กำลังบูชาบุคคล<br>
  ผู้มีจิตตั้งมั่นในยัญนี้แล้ว ย่อมละโทษ๒ได้<br>
  [๕๑๓] อนึ่ง บุคคลนั้นปราศจากราคะแล้ว ควรกำจัดโทสะ<br>
  เจริญเมตตาจิตทั่วไปแก่สัตว์ทุกจำพวก<br>
  ไม่ประมาททั้งกลางวันและกลางคืนเป็นนิตย์<br>
  ชื่อว่าย่อมแผ่อัปปมัญญา๓ไปทั่วทิศ<br><br>เชิงอรรถ :<br>
  ๑ ยัญญสัมปทา หมายถึงความสมบูรณ์ของการบูชาครบ ๓ กาล คือ (๑) ก่อนให้ ก็มีใจดี
  (๒) ขณะให้<br>
  ก็ทำจิตให้ผ่องใส (๓) ครั้นให้แล้ว ก็ชื่นใจ (ขุ.สุ.อ. ๒/๕๑๒/๒๔๑)<br>
  ๒ โทษ มี ๓ อย่าง คือ ความโลภ ความโกรธ และความหลง (ขุ.สุ.อ. ๒/๕๑๒/๒๔๑)<br>
  ๓ อัปปมัญญา ในที่นี้หมายถึงเมตตาฌาน (ขุ.สุ.อ. ๒/๕๑๓/๒๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๕. มาฆสูตร<br>
  [๕๑๔] (มาฆมาณพทูลถามดังนี้)<br>
  ใคร ชื่อว่าบริสุทธิ์ หลุดพ้น และชื่อว่ายังติดอยู่<br>
  บุคคลจะไปให้ถึงพรหมโลกด้วยตนได้อย่างไร<br>
  ข้าแต่พระมุนี ข้าพระองค์ไม่รู้ จึงทูลถาม<br>
  ขอพระองค์โปรดตรัสบอก<br>
  ก็พระผู้มีพระภาคผู้เป็นพระพรหม<br>
  ข้าพระองค์เห็นโดยประจักษ์ในวันนี้<br>
  เพราะพระองค์เป็นผู้เสมอด้วยพรหมของข้าพระองค์จริง ๆ<br>
  ข้าแต่พระองค์ผู้มีความรุ่งเรือง<br>
  บุคคลจะเข้าถึงพรหมโลกได้อย่างไร<br>
  [๕๑๕] (พระผู้มีพระภาคตรัสตอบดังนี้)<br>
  มาฆะ บุคคลผู้บูชายัญญสัมปทาครบทั้ง ๓ กาลเช่นนั้น<br>
  พึงยังการบูชาให้บริสุทธิ์ด้วยพระทักขิไณยบุคคลทั้งหลาย<br>
  เราเรียกบุคคลผู้ควรแก่การขอ<br>
  บูชาถวายไทยธรรมอย่างนั้นว่า<br>
  เข้าถึงพรหมโลกได้แน่นอน<br>
  เมื่อพระผู้มีพระภาคตรัสอย่างนี้แล้ว มาฆมาณพได้กราบทูลว่า ข้าแต่ท่าน<br>
  พระโคดม ภาษิตของท่านพระโคดมชัดเจนไพเราะยิ่งนัก ฯลฯ ขอพระองค์จงทรงจำ<br>
  ข้าพระองค์ว่าเป็นอุบาสกผู้ถึงสรณะตั้งแต่วันนี้เป็นต้นไปจนตลอดชีวิต<br>
  มาฆสูตรที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  ๖. สภิยสูตร<br>
  ว่าด้วยสภิยปริพาชกทูลถามปัญหา<br>
  ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเวฬุวัน กลันทกนิวาปสถาน<br>
  เขตกรุงราชคฤห์ สมัยนั้น เทวดาผู้เคยเป็นสาโลหิต๑ของสภิยปริพาชกได้ตั้งปัญหา<br>
  พร้อมกล่าวว่า สภิยะ สมณะหรือพราหมณ์ผู้ใด ถูกท่านถามปัญหาเหล่านี้แล้ว<br>
  พยากรณ์ได้ ท่านควรประพฤติพรหมจรรย์ในสำนักของสมณะหรือพราหมณ์ผู้นั้นเถิด<br>
  ลำดับนั้น สภิยปริพาชกเรียนปัญหาเหล่านั้นในสำนักของเทวดานั้น แล้วเข้า<br>
  ไปหาสมณพราหมณ์ทั้งหลายผู้เป็นเจ้าหมู่ เจ้าคณะ เป็นคณาจารย์ มีชื่อเสียง<br>
  มีเกียรติยศ เป็นเจ้าลัทธิ เป็นผู้ที่คนส่วนมากยกย่องว่าดีเลิศ คือ ปูรณะ กัสสปะ<br>
  มักขลิ โคสาล อชิตะ เกสกัมพล ปกุธะ กัจจานะ สัญชัย เวลัฏฐบุตร นิครนถ์<br>
  นาฏบุตร แล้วถามปัญหาเหล่านั้น<br>
  ท่านเหล่านั้นถูกถามแล้วไม่สามารถตอบได้ เมื่อตอบไม่ได้ก็แสดงความโกรธ<br>
  ความขัดเคือง และความไม่พอใจให้ปรากฏออกมา ทั้งยังกลับย้อนถามสภิยปริพาชก<br>
  เสียอีก<br>
  ต่อมา สภิยปริพาชกมีความคิดดังนี้ว่า ท่านสมณพราหมณ์ทั้งหลายผู้เป็นเจ้า<br>
  หมู่ เจ้าคณะ เป็นคณาจารย์ มีชื่อเสียง มีเกียรติยศ เป็นเจ้าลัทธิ เป็นผู้ที่<br>
  คนส่วนมากยกย่องว่าดีเลิศ คือ ท่านปูรณะ กัสสปะ ฯลฯ ท่านนิครนถ์ นาฏบุตร<br>
  ถูกเราถามปัญหาแล้วไม่สามารถตอบได้ เมื่อตอบไม่ได้ก็แสดงความโกรธ ความ<br>
  ขัดเคือง และความไม่พอใจให้ปรากฏออกมา ทั้งยังกลับย้อนถามเราในข้อนั้นเสียอีก<br>
  ถ้าเป็นอย่างนี้ละก็ เราเปลี่ยนเพศเป็นคฤหัสถ์ไปเสพกามเสียดีกว่า<br><br>เชิงอรรถ :<br>
  ๑ คำว่า สาโลหิต ในที่นี้มิใช่เป็นมารดา มิใช่เป็นบิดา แต่เป็นเหมือนมารดา เหมือนบิดา
  เพราะมี<br>
  อัธยาศัยเกื้อกูลต่อกัน (ขุ.สุ.อ. ๒/๒๔๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  ต่อมา สภิยปริพาชกกลับคิดขึ้นได้ว่า พระสมณโคดมนี้ก็เป็นเจ้าหมู่ เจ้าคณะ<br>
  เป็นคณาจารย์ มีชื่อเสียง มีเกียรติยศ เป็นเจ้าลัทธิ เป็นผู้ที่คนส่วนมากยกย่องว่าดี<br>
  เลิศเช่นกัน อย่ากระนั้นเลย เราควรเข้าไปหาพระสมณโคดมแล้วถามปัญหาเหล่านี้<br>
  แต่แล้ว สภิยปริพาชกกลับคิดเช่นนี้ว่า ท่านสมณพราหมณ์ทั้งหลายล้วนเป็น<br>
  ผู้เจริญทั้งวัยวุฒิและคุณวุฒิ เป็นผู้ใหญ่ ล่วงกาลผ่านวัยมาโดยลำดับ เป็นพระเถระ<br>
  เป็นรัตตัญญูบุคคล บวชมานาน เป็นเจ้าหมู่ เจ้าคณะ เป็นคณาจารย์ มีชื่อเสียง<br>
  มีเกียรติยศ เป็นเจ้าลัทธิ เป็นผู้ที่คนส่วนมากยกย่องว่าดีเลิศ คือ ท่านปูรณะ
  กัสสปะ<br>
  ฯลฯ ท่านนิครนถ์ นาฏบุตร ท่านเหล่านั้นถูกเราถามปัญหาแล้วก็ยังไม่สามารถ<br>
  ตอบได้ เมื่อไม่สามารถตอบได้ ก็ยังแสดงความโกรธ ความขัดเคือง และความ<br>
  ไม่พอใจให้ปรากฏออกมา ทั้งยังกลับย้อนถามเราในข้อนั้นเสียอีก พระสมณโคดม<br>
  ถูกเราถามปัญหาเหล่านี้แล้ว จักพยากรณ์ตอบได้อย่างไร เพราะพระสมณโคดม<br>
  ยังหนุ่มนัก และออกบวชก็ยังไม่นาน<br>
  หลังจากนั้น สภิยปริพาชกกลับคิดขึ้นได้ว่า เราไม่ควรดูหมิ่น ไม่ควร<br>
  ดูแคลนพระสมณโคดมว่า ยังหนุ่มนัก ความจริง แม้พระสมณโคดมจะยังหนุ่ม<br>
  แต่ก็เป็นผู้มีฤทธิ์มาก มีอานุภาพมาก อย่ากระนั้นเลย เราควรเข้าไปหาพระสมณ-<br>
  โคดมแล้วถามปัญหาเหล่านี้ดีกว่า<br>
  ต่อจากนั้น สภิยปริพาชกได้ออกเดินทางมุ่งหน้าไปทางกรุงราชคฤห์ เที่ยวจาริก<br>
  ไปโดยลำดับ จนกระทั่งได้เข้าไปเฝ้าพระผู้มีพระภาค ณ พระเวฬุวัน กลันทกนิวาป-<br>
  สถาน เขตกรุงราชคฤห์ ได้สนทนาปราศรัยกับพระผู้มีพระภาคพอเป็นที่บันเทิงใจ<br>
  พอเป็นที่ระลึกถึงกันแล้วนั่ง ณ ที่สมควร ได้กราบทูลด้วยคาถาว่า<br>
  [๕๑๖] ข้าพระองค์มีความเคลือบแคลงสงสัย<br>
  มุ่งหวังจะทูลถามปัญหา<br>
  พระองค์โปรดตรัสตอบปัญหาที่ข้าพระองค์ทูลถามให้สิ้นสงสัย<br>
  โปรดพยากรณ์ปัญหาที่ถูกต้องเหมาะสมไปตามลำดับ<br>
  แก่ข้าพระองค์ด้วยเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๑๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  (พระผู้มีพระภาคตรัสดังนี้)<br>
  [๕๑๗] สภิยะ ท่านเดินทางมาไกล มุ่งหวังเพื่อจะถามปัญหา<br>
  เราจะกล่าวเฉลยปัญหาที่ท่านถามให้สิ้นสงสัย<br>
  เราจะพยากรณ์ปัญหาที่ถูกต้องเหมาะสมไปตามลำดับแก่ท่าน<br>
  [๕๑๘] สภิยะ ท่านปรารถนาจะถามปัญหาข้อใดข้อหนึ่งอยู่ในใจ<br>
  ก็จงถามมาเถิด<br>
  เราจะตอบปัญหานั้น ๆ ให้หมดแก่ท่าน<br>
  ทันใดนั้น สภิยปริพาชกคิดว่า น่าอัศจรรย์จริง ไม่เคยปรากฏ เราไม่เคยได้<br>
  โอกาสสักหน่อยในสมณพราหมณ์เหล่าอื่นเลย แต่พระสมณโคดมได้ทรงให้โอกาสนี้<br>
  แก่เราแล้ว เขาจึงดีใจ เบิกบาน แช่มชื่น เกิดปีติโสมนัส ได้ทูลถามปัญหากับพระ<br>
  ผู้มีพระภาคว่า<br>
  [๕๑๙] บุคคลบรรลุอะไร บัณฑิตจึงเรียกว่า ภิกษุ<br>
  บุคคลปฏิบัติอย่างไรบัณฑิตจึงเรียกว่า ผู้สงบเสงี่ยม<br>
  บุคคลปฏิบัติอย่างไร บัณฑิตจึงเรียกว่า ผู้ฝึกตนแล้ว<br>
  บุคคลรู้อย่างไร บัณฑิตจึงเรียกว่า พุทธะ<br>
  ข้าแต่พระผู้มีพระภาค ข้าพระองค์ทูลถามปัญหาแล้ว<br>
  ขอพระองค์โปรดตรัสพยากรณ์ปัญหาที่ทูลถามด้วยเถิด<br>
  (พระผู้มีพระภาคตรัสพยากรณ์ด้วยพระคาถาดังนี้)<br>
  [๕๒๐] สภิยะ บุคคลใดควรแก่คำชมเชยว่า<br>
  เป็นผู้ถึงนิพพานด้วยทางที่ตนทำแล้ว<br>
  ข้ามพ้นความสงสัยได้แล้ว ละความเสื่อมและความเจริญแล้ว<br>
  อยู่จบพรหมจรรย์ สิ้นภพใหม่แล้ว<br>
  บุคคลนั้น บัณฑิตเรียกว่า ภิกษุ๑<br><br>เชิงอรรถ :<br>
  ๑ ดูเทียบ ขุ.ม. (แปล) ๒๙/๑๘/๘๔<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  [๕๒๑] บุคคลผู้วางเฉยในอารมณ์ทั้งปวง มีสติ<br>
  ไม่เบียดเบียนสัตว์ไร ๆ ในโลกทั้งหมด<br>
  เป็นผู้ข้ามโอฆะได้ เป็นผู้สงบ<br>
  มีจิตไม่ขุ่นมัว ไม่มีกิเลสฟุ้งซ่าน<br>
  บุคคลนั้น บัณฑิตเรียกว่า ผู้สงบเสงี่ยม<br>
  [๕๒๒] บุคคลใดอบรมอินทรีย์ทั้งหลายได้แล้วในโลกทั้งปวง<br>
  ทั้งภายในและภายนอก รู้ชัดทั้งโลกนี้และโลกหน้า<br>
  รอคอยอยู่แต่เวลาเท่านั้น<br>
  บุคคลนั้นผู้อบรมตนแล้วเช่นนี้<br>
  บัณฑิตเรียกว่า ผู้ฝึกตนแล้ว๑<br>
  [๕๒๓] บุคคลผู้พิจารณากิเลสเครื่องกำหนดจิตทั้งสิ้น<br>
  รู้ชัดสังสารวัฏทั้ง ๒ ส่วน คือจุติและอุบัติ<br>
  ปราศจากธุลี ไม่มีกิเลสพอกพูน<br>
  เป็นผู้หมดจด บรรลุภาวะที่สิ้นสุดการเกิด<br>
  บัณฑิตเรียกว่า พุทธะ<br>
  ลำดับนั้น สภิยปริพาชกชื่นชมยินดีภาษิตของพระผู้มีพระภาคแล้ว ดีใจ<br>
  เบิกบาน แช่มชื่น เกิดปีติโสมนัส ได้ทูลถามปัญหากับพระผู้มีพระภาคต่อไปว่า<br>
  [๕๒๔] บุคคลบรรลุอะไร บัณฑิตจึงเรียกว่า พราหมณ์<br>
  บุคคลประพฤติอย่างไร บัณฑิตจึงเรียกว่า สมณะ<br>
  บุคคลปฏิบัติอย่างไร บัณฑิตจึงเรียกว่า ผู้ล้างบาปได้<br>
  บุคคลประพฤติอย่างไร บัณฑิตจึงเรียกว่า นาคะ๒<br>
  ข้าแต่พระผู้มีพระภาค ข้าพระองค์ทูลถามปัญหาแล้ว<br>
  ขอพระองค์โปรดตรัสพยากรณ์ปัญหาที่ทูลถามด้วยเถิด<br><br>เชิงอรรถ :<br>
  ๑ ดูเทียบ ขุ.ม. (แปล) ๒๙/๙๐/๒๘๒, ขุ.จู. (แปล) ๓๐/๑๘/๑๑๘<br>
  ๒ ดูเชิงอรรถที่ ๑ หน้า ๑๘๕ ในเล่มนี้ และดูเทียบ ขุ.ม. (แปล) ๒๙/๘๐/๒๓๘, ขุ.จู.
  (แปล) ๓๐/๒๗/๑๔๕<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  (พระผู้มีพระภาคตรัสดังนี้)<br>
  [๕๒๕] สภิยะ บุคคลผู้ลอยบาปทั้งปวงได้แล้ว<br>
  เป็นผู้ปราศจากมลทิน เป็นผู้ประเสริฐ<br>
  มีจิตตั้งมั่นด้วยสมาธิ ดำรงตนมั่นคง<br>
  ข้ามพ้นสังสารวัฏ เป็นผู้บริสุทธิ์ครบถ้วน<br>
  ไม่มีตัณหาและทิฏฐิอาศัย เป็นผู้คงที่<br>
  บุคคลนั้นบัณฑิตเรียกว่า พราหมณ์๑<br>
  [๕๒๖] บุคคลผู้สงบ ละบุญและบาปได้<br>
  เป็นผู้ปราศจากธุลี รู้โลกนี้และโลกหน้า<br>
  ล่วงพ้นชาติและมรณะได้แล้ว<br>
  เป็นผู้คงที่ ดำรงตนอยู่เช่นนั้น<br>
  บัณฑิตเรียกว่า สมณะ<br>
  [๕๒๗] บุคคลผู้ชำระล้างบาปได้ทั้งหมด<br>
  ทั้งภายในและภายนอก ในโลกทั้งปวง๒<br>
  ไม่กลับมาสู่กัป ในเทวดาและมนุษย์ผู้ยังท่องเที่ยวอยู่ในกัป๓<br>
  บัณฑิตเรียกผู้นั้นว่า ผู้ล้างบาปได้<br>
  [๕๒๘] บุคคลผู้ไม่ทำบาปแม้เล็กน้อยในโลก<br>
  สลัดสังโยชน์และเครื่องผูกพันได้ทั้งหมด<br>
  ไม่ติดข้องอยู่ในกิเลสเครื่องข้องทั้งปวง เป็นผู้หลุดพ้น<br>
  เป็นผู้คงที่ ผู้ดำรงตนอยู่เช่นนั้น<br>
  บัณฑิตเรียกว่า นาคะ<br><br>เชิงอรรถ :<br>
  ๑ ดูเทียบ ขุ.ม. (แปล) ๒๙/๒๕/๑๐๕, ขุ.จู. (แปล) ๓๐/๒๘/๑๔๗<br>
  ๒ โลกทั้งปวง ในที่นี้หมายถึงอายตนะทั้งหมด (ขุ.สุ.อ. ๒/๕๒๗/๒๕๓)<br>
  ๓ กัป ในที่นี้หมายถึงตัณหาและทิฏฐิ (ขุ.สุ.อ. ๒/๕๒๗/๒๕๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  ลำดับนั้น สภิยปริพาชก ฯลฯ ได้ทูลถามปัญหากับพระผู้มีพระภาคเป็นข้อ<br>
  ต่อไปว่า<br>
  [๕๒๙] พระพุทธเจ้าทั้งหลายตรัสเรียกบุคคลเช่นไรว่า ผู้ชนะเขต<br>
  ตรัสเรียกบุคคลว่า ผู้ฉลาด ด้วยอาการอย่างไร<br>
  อย่างไร จึงตรัสเรียกว่า บัณฑิต<br>
  และอย่างไร ตรัสเรียกว่า มุนี<br>
  ข้าแต่พระผู้มีพระภาค ข้าพระองค์ทูลถามปัญหาแล้ว<br>
  ขอพระองค์โปรดตรัสพยากรณ์ปัญหาที่ทูลถามด้วยเถิด<br>
  (พระผู้มีพระภาคตรัสตอบดังนี้)<br>
  [๕๓๐] สภิยะ บุคคลพิจารณาเขต๑ทั้งสิ้น<br>
  คือ เขตเทวดา เขตมนุษย์ และเขตพรหมแล้ว<br>
  ผู้หลุดพ้นจากเครื่องผูกที่เป็นมูลเหตุแห่งเขต๒ทั้งมวล<br>
  เป็นผู้คงที่ ดำรงตนอยู่เช่นนั้น<br>
  พระพุทธเจ้าทั้งหลายตรัสเรียกว่า ผู้ชนะเขต<br>
  [๕๓๑] บุคคลพิจารณากระเปาะฟอง๓ทั้งสิ้น<br>
  คือ กระเปาะฟองเทวดา กระเปาะฟองมนุษย์<br>
  และกระเปาะฟองพรหมแล้ว<br>
  ผู้หลุดพ้นจากเครื่องผูกที่เป็นมูลเหตุแห่งกระเปาะฟองทั้งมวล<br>
  เป็นผู้คงที่ ดำรงตนอยู่เช่นนั้น<br>
  พระพุทธเจ้าทั้งหลายตรัสเรียกว่า ผู้ฉลาด<br>
  [๕๓๒] บุคคลพิจารณาอายตนะทั้ง ๒ ประการ<br>
  คือ อายตนะทั้งภายในและภายนอกแล้ว<br><br>เชิงอรรถ :<br>
  ๑ เขต ในที่นี้หมายถึงอายตนะ (ขุ.สุ.อ. ๒/๕๓๐/๒๕๓)<br>
  ๒ เครื่องผูกที่เป็นมูลเหตุแห่งเขต หมายถึงอวิชชา ตัณหา และภพ (ขุ.สุ.อ. ๒/๕๓๐/๒๕๔)<br>
  ๓ กระเปาะฟอง หมายถึงกรรม (ขุ.สุ.อ. ๒/๕๓๑/๒๕๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  มีปัญญาบริสุทธิ์ ก้าวพ้นธรรมดำและธรรมขาว๑ได้แล้ว<br>
  เป็นผู้คงที่ ผู้ดำรงตนอยู่เช่นนั้น<br>
  พระพุทธเจ้าทั้งหลายตรัสเรียกว่า บัณฑิต<br>
  [๕๓๓] บุคคลรู้ธรรมทั้งของอสัตบุรุษและสัตบุรุษ<br>
  ทั้งภายในและภายนอกในโลกทั้งปวง<br>
  ล่วงพ้นกิเลสเครื่องข้องและตัณหาดุจข่ายได้แล้ว<br>
  ควรได้รับความเคารพบูชาจากเทวดาและมนุษย์<br>
  บุคคลนั้น พระพุทธเจ้าทั้งหลายตรัสเรียกว่า มุนี๒<br>
  ลำดับนั้น สภิยปริพาชก ฯลฯ ได้ทูลถามปัญหากับพระผู้มีพระภาคเป็นข้อ<br>
  ต่อไปว่า<br>
  [๕๓๔] บุคคลบรรลุอะไร บัณฑิตจึงเรียกว่า ผู้จบเวท<br>
  บุคคลปฏิบัติอย่างไร บัณฑิตจึงเรียกว่า ผู้รู้ตาม<br>
  บุคคลประพฤติตนอย่างไร บัณฑิตจึงเรียกว่า ผู้มีความเพียร<br>
  และบุคคลตัดอะไรได้ บัณฑิตจึงเรียกว่า บุรุษอาชาไนย<br>
  ข้าแต่พระผู้มีพระภาค ข้าพระองค์ทูลถามปัญหาแล้ว<br>
  ขอพระองค์โปรดตรัสพยากรณ์ปัญหาที่ทูลถามด้วยเถิด<br>
  (พระผู้มีพระภาคตรัสตอบดังนี้)<br>
  [๕๓๕] สภิยะ บุคคลเลือกเฟ้นเวท๓ทั้งสิ้น<br>
  ของสมณพราหมณ์ทั้งหลายที่มีอยู่<br>
  ปราศจากราคะในเวทนาทั้งปวง<br>
  ก้าวล่วงเวททั้งปวงได้แล้ว<br>
  บุคคลนั้น บัณฑิตเรียกว่า ผู้จบเวท๔<br><br>เชิงอรรถ :<br>
  ๑ ธรรมดำและธรรมขาว หมายถึงบาปและบุญ (ขุ.สุ.อ. ๒/๕๓๒/๒๕๕)<br>
  ๒ ดูเทียบ ขุ.จู. (แปล) ๓๐/๒๑/๑๒๙<br>
  ๓ เวท ในที่นี้หมายถึงศาสตร์ความรู้ของสมณพราหมณ์ทั้งหมด (ขุ.สุ.อ. ๒/๕๓๕/๒๕๕)<br>
  ๔ เวท ในที่นี้หมายถึงมัคคญาณ ๔ (ขุ.สุ.อ. ๒/๕๓๕/๒๕๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  [๕๓๖] บุคคลพิจารณารู้เท่าทันกิเลสเครื่องเนิ่นช้า<br>
  และนามรูปภายในตน<br>
  และกิเลสอันเป็นมูลเหตุแห่งโรคในภายนอก<br>
  เป็นผู้หลุดพ้นจากเครื่องผูกอันเป็นมูลเหตุแห่งโรคทั้งปวง<br>
  เป็นผู้คงที่ ดำรงตนอยู่เช่นนั้น<br>
  บัณฑิตเรียกว่า ผู้รู้ตาม<br>
  [๕๓๗] ในโลกนี้ บุคคลผู้งดเว้นบาปทั้งหมด<br>
  ล่วงพ้นทุกข์ในนรก มีความเพียร<br>
  เป็นผู้คงที่ ดำรงตนอยู่เช่นนั้น<br>
  บัณฑิตเรียกว่า ผู้มีความเพียร<br>
  มีความมุ่งมั่น เป็นนักปราชญ์<br>
  [๕๓๘] บุคคลตัดเครื่องผูก๑อันเป็นมูลเหตุแห่งกิเลสเครื่องข้อง<br>
  ทั้งภายในและภายนอกได้แล้ว<br>
  เป็นผู้หลุดพ้นจากเครื่องผูก<br>
  อันเป็นมูลเหตุแห่งกิเลสเครื่องข้องทั้งปวง<br>
  เป็นผู้คงที่ ดำรงตนอยู่เช่นนั้น<br>
  บัณฑิตเรียกว่า บุรุษอาชาไนย<br>
  ลำดับนั้น สภิยปริพาชก ฯลฯ ได้ทูลถามปัญหากับพระผู้มีพระภาคเป็นข้อ<br>
  ต่อไปว่า<br>
  [๕๓๙] บุคคลบรรลุอะไร บัณฑิตจึงเรียกว่า ผู้มีสุตะ<br>
  บัณฑิตเรียกบุคคลว่า อริยะ ด้วยอาการอย่างไร<br>
  บุคคลประพฤติอย่างไร บัณฑิตจึงเรียกว่า ผู้มีจรณะ<br>
  และบุคคลปฏิบัติอย่างไร บัณฑิตจึงเรียกว่า ปริพาชก<br>
  ข้าแต่พระผู้มีพระภาค ข้าพระองค์ทูลถามแล้ว<br>
  ขอพระองค์โปรดตรัสพยากรณ์ปัญหาที่ทูลถามด้วยเถิด<br><br>เชิงอรรถ :<br>
  ๑ เครื่องผูก ในที่นี้หมายถึงกิเลสทั้งหลาย มีราคะเป็นต้น (ขุ.สุ.อ. ๒/๕๓๘/๒๕๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  (พระผู้มีพระภาคตรัสตอบดังนี้)<br>
  [๕๔๐] สภิยะ บุคคลผู้สดับแล้ว รู้ยิ่งธรรมทั้งปวง<br>
  ครอบงำธรรมทั้งที่มีโทษและไม่มีโทษต่าง ๆ มีอยู่ในโลกได้<br>
  หมดความสงสัย มีจิตหลุดพ้น<br>
  ไม่มีความทุกข์ในธรรมทั้งปวง๑<br>
  บัณฑิตเรียกว่า ผู้มีสุตะ<br>
  [๕๔๑] บุคคลผู้มีปัญญา ตัดอาลัยและอาสวะได้แล้ว<br>
  ไม่ถือกำเนิดเกิดในครรภ์อีก<br>
  ละสัญญา ๓ อย่าง และละเปือกตมคือกามได้<br>
  ไม่กลับมาสู่กัป๒อีก<br>
  บัณฑิตเรียกว่า อริยะ<br>
  [๕๔๒] ในศาสนานี้ บุคคลผู้บรรลุธรรมที่ควรบรรลุเพราะจรณะ๓<br>
  เป็นผู้ฉลาด รู้ธรรมได้ในกาลทุกเมื่อ<br>
  ไม่ข้องอยู่ในธรรมทั้งปวง<br>
  มีจิตหลุดพ้นแล้ว ไม่มีปฏิฆะ<br>
  บัณฑิตเรียกว่า ผู้มีจรณะ<br>
  [๕๔๓] บุคคลผู้กำจัดธรรมที่มีทุกข์เป็นวิบากซึ่งมีอยู่<br>
  ทั้งที่เป็นอดีต อนาคต และปัจจุบันได้แล้ว<br>
  ประพฤติตนอยู่ด้วยปัญญาพิจารณา<br><br>เชิงอรรถ :<br>
  ๑ ธรรมทั้งปวง ในที่นี้หมายถึงขันธ์ และอายตนะ เป็นต้น (ขุ.สุ.อ. ๒/๕๔๐/๒๕๘)<br>
  ๒ กัป ในที่นี้หมายถึงตัณหาและทิฏฐิ (ขุ.สุ.อ. ๒/๕๔๑/๒๕๘)<br>
  ๓ จรณะ หมายถึงความประพฤติ,ปฏิปทา ในที่นี้หมายถึงจรณะ ๑๕ คือ (๑) สีลสัมปทา (ความถึงพร้อม<br>
  ด้วยศีล) (๒) อินทรียสังวร (การสำรวมอินทรีย์) (๓) โภชเนมัตตัญญุตา (ความเป็นผู้รู้จักประมาณในการ<br>
  บริโภค (๔) ชาคริยานุโยค (การหมั่นประกอบความเพียรเป็นเครื่องตื่น) (๕) ศรัทธา
  (๖) หิริ<br>
  (๗) โอตตัปปะ (๘) ความเป็นพหูสูต (๙) วิริยารัมภะ (ปรารภความเพียร) (๑๐) ความมีสติมั่นคง<br>
  (๑๑) ปัญญา (๑๒) ปฐมฌาน (๑๓) ทุติยฌาน (๑๔) ตติยฌาน (๑๕) จตุตถฌาน (ม.ม. (แปล)
  ๑๓/๒๓-๒๖/<br>
  ๒๖-๓๐, ขุ.สุ.อ. ๒/๕๔๒/๒๕๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  และละมายา มานะ โลภะ และโกธะได้หมดสิ้น<br>
  ทำนามรูปให้สิ้นสุดลงได้<br>
  บัณฑิตเรียกว่า ปริพาชก<br>
  ผู้บรรลุธรรมที่ควรบรรลุ<br>
  ลำดับนั้น สภิยปริพาชกชื่นชมยินดีภาษิตของพระผู้มีพระภาคแล้ว ดีใจ<br>
  เบิกบาน แช่มชื่น เกิดปีติโสมนัส ลุกจากที่นั่ง ทำผ้าเฉวียงบ่าข้างหนึ่ง ประคอง<br>
  อัญชลีไปทางที่พระผู้มีพระภาคประทับ แล้วได้สดุดีพระผู้มีพระภาคด้วยคาถาที่เหมาะสม<br>
  เฉพาะพระพักตร์ว่า<br>
  [๕๔๔] ข้าแต่พระผู้มีพระภาค ผู้มีปัญญาดุจแผ่นดิน<br>
  พระองค์ทรงกำจัดมิจฉาทิฏฐิ ๓ และมิจฉาทิฏฐิ ๖๐<br>
  ที่อาศัยคัมภีร์เป็นหลักการของพวกสมณะลัทธิอื่น<br>
  ซึ่งอาศัยอักษรสื่อความหมาย และสัญญาที่วิปริต<br>
  ทรงก้าวพ้นความมืดคือโอฆะได้แล้ว<br>
  [๕๔๕] พระองค์ทรงเป็นผู้ถึงที่สุดแห่งทุกข์ เป็นผู้ถึงฝั่ง<br>
  ทรงเป็นพระอรหันตสัมมาสัมพุทธเจ้า<br>
  ข้าพระองค์ตระหนักในพระองค์ว่า มีอาสวะสิ้นแล้ว<br>
  พระองค์ทรงมีความรุ่งเรือง มีความรู้ มีปัญญามาก<br>
  ได้ทรงแนะนำข้าพระองค์ผู้ทำที่สุดทุกข์ให้ข้ามได้แล้ว<br>
  [๕๔๖] เพราะพระองค์ได้ทรงทราบปัญหาที่ข้าพระองค์สงสัย<br>
  ทรงช่วยให้ข้าพระองค์ข้ามพ้นความลังเลใจ<br>
  ข้าแต่พระองค์ผู้เป็นพระมุนี<br>
  ผู้ทรงบรรลุธรรมที่ควรบรรลุในแนวทางของมุนี<br>
  ไม่มีกิเลสฝังแน่นพระทัย<br>
  ทรงเป็นเผ่าพันธุ์แห่งพระอาทิตย์<br>
  ข้าพระองค์ขอนอบน้อมพระองค์ผู้ทรงสงบเสงี่ยมอย่างยิ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  [๕๔๗] พระองค์ผู้มีพระจักษุ ได้ทรงพยากรณ์ปัญหาข้อสงสัย<br>
  ที่เคยมีมาก่อนของข้าพระองค์จนหมดสิ้นแล้ว<br>
  พระองค์ไม่มีนิวรณ์ จึงนับว่าเป็นพระมุนี<br>
  ผู้ตรัสรู้ชอบด้วยพระองค์เองแน่แท้<br>
  [๕๔๘] อนึ่ง ความคับแค้นใจทั้งหมด<br>
  พระองค์ทรงกำจัดตัดถอนได้แล้ว<br>
  พระองค์จึงมีพระทัยเยือกเย็น<br>
  มีการอบรมตนถึงที่สุดแล้ว มีพระปัญญาทรงจำมั่นคง<br>
  มีความบากบั่นในสัจจะเป็นนิตย์<br>
  [๕๔๙] เทวดาทั้ง ๒ พวกที่อาศัยอยู่ ณ นารทบรรพตทั้งหมด<br>
  พากันชื่นชมอนุโมทนาพระองค์ผู้ประเสริฐ<br>
  ยิ่งใหญ่ในหมู่คนผู้ประเสริฐ ผู้ทรงมีความเพียรยิ่งใหญ่<br>
  ทรงแสดงพระธรรมเทศนาอยู่<br>
  [๕๕๐] ข้าแต่พระองค์ผู้เป็นบุรุษอาชาไนย<br>
  ข้าพระองค์ขอนอบน้อมพระองค์<br>
  ข้าแต่พระองค์ผู้เป็นบุรุษสูงสุด<br>
  ข้าพระองค์ขอนอบน้อมพระองค์<br>
  ไม่มีผู้ใดเลยที่จะทรงคุณเสมอด้วยพระองค์<br>
  ในโลกนี้พร้อมทั้งเทวโลก<br>
  [๕๕๑] พระองค์ทรงเป็นสัพพัญญูพุทธเจ้า<br>
  เป็นพระศาสดา เป็นพระมุนีครอบงำมารได้<br>
  ทรงตัดอนุสัยกิเลสได้ ทรงข้ามห้วงน้ำใหญ่คือสงสารได้แล้ว<br>
  ยังทรงช่วยหมู่สัตว์นี้ให้ข้ามตามไปได้ด้วย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๖. สภิยสูตร<br>
  [๕๕๒] พระองค์ทรงล่วงพ้นอุปธิกิเลสได้<br>
  ทำลายอาสวะได้แล้ว ไม่มีอุปาทาน (ความถือมั่น)<br>
  ละความหวาดกลัวภัยได้ เหมือนพญาราชสีห์ไม่กลัวต่อหมู่เนื้อ๑<br>
  [๕๕๓] พระองค์ไม่ทรงติดอยู่ในบุญและบาปทั้งสอง<br>
  เหมือนดอกบัวขาวที่สวยงามไม่ติดอยู่ในน้ำ<br>
  ข้าแต่พระองค์ผู้มีความเพียร<br>
  ขอพระองค์โปรดเหยียดพระบาทออกมาเถิด<br>
  สภิยะจะขอถวายอภิวาทพระยุคลบาทของพระศาสดา<br>
  ลำดับนั้น สภิยปริพาชกหมอบลงแทบพระบาทของพระผู้มีพระภาคด้วย<br>
  เศียรเกล้าแล้ว ได้กราบทูลดังนี้ว่า ข้าแต่พระองค์ผู้เจริญ พระภาษิตของพระองค์<br>
  ชัดเจนไพเราะยิ่งนัก ข้าแต่พระองค์ผู้เจริญ พระภาษิตของพระองค์ชัดเจนไพเราะยิ่งนัก<br>
  พระผู้มีพระภาคทรงประกาศธรรมอย่างแจ่มแจ้งโดยประการต่าง ๆ เปรียบเหมือน<br>
  บุคคลหงายของที่คว่ำ เปิดของที่ปิด บอกทางแก่ผู้หลงทาง หรือตามประทีป<br>
  ในที่มืด โดยตั้งใจว่า คนมีตาดีจักเห็นรูปได้ ข้าพระองค์นี้ขอถึงพระผู้มีพระภาค<br>
  พร้อมทั้งพระธรรมและภิกษุสงฆ์เป็นสรณะ ข้าแต่พระองค์ผู้เจริญ ข้าพระองค์พึงได้<br>
  บรรพชาอุปสมบทในสำนักของพระผู้มีพระภาคเถิด<br>
  พระผู้มีพระภาคตรัสว่า สภิยะ ผู้เคยเป็นอัญเดียรถีย์มาก่อน หวังจะบรรพชา<br>
  อุปสมบทในธรรมวินัยนี้ จะต้องอยู่ปริวาสเป็นเวลา ๔ เดือน เมื่อครบ ๔ เดือนแล้ว<br>
  ภิกษุทั้งหลายพอใจจึงจะบรรพชาอุปสมบทให้เป็นภิกษุ แต่ในเรื่องการอยู่ปริวาสนี้<br>
  เราก็ทราบความแตกต่างของแต่ละบุคคล<br>
  สภิยปริพาชกกราบทูลว่า ข้าแต่พระองค์ผู้เจริญ ถ้าผู้เคยเป็นอัญเดียรถีย์มา<br>
  ก่อน หวังจะบรรพชาอุปสมบทในธรรมวินัยนี้ จะต้องอยู่ปริวาสเป็นเวลา ๔ เดือน<br>
  เมื่อครบ ๔ เดือนแล้ว ภิกษุทั้งหลายพอใจจึงจะบรรพชาอุปสมบทให้เป็นภิกษุ<br>
  ข้าพระองค์ก็จะขออยู่ปริวาสเป็นเวลา ๔ ปี เมื่อครบ ๔ ปี หากภิกษุทั้งหลายพอใจก็<br>
  ขอโปรดบรรพชาอุปสมบทให้ข้าพระองค์เป็นภิกษุด้วยเถิด<br><br>เชิงอรรถ :<br>
  ๑ ดูเทียบ ขุ.เถร. (แปล) ๒๖/๘๓๙-๘๔๐/๔๗๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๒๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  ลำดับนั้น สภิยปริพาชกก็ได้รับการบรรพชาอุปสมบทในสำนักพระผู้มีพระภาค<br>
  เมื่อท่านพระสภิยะอุปสมบทได้ไม่นาน ก็จากไปอยู่ผู้เดียว ไม่ประมาท มีความ<br>
  เพียร อุทิศกายและใจ ไม่นานนักก็ทำให้แจ้งซึ่งประโยชน์ยอดเยี่ยมอันเป็นที่สุดแห่ง<br>
  พรหมจรรย์ที่กุลบุตรทั้งหลายผู้ออกจากเรือนบวชเป็นบรรพชิตโดยชอบต้องการด้วยปัญญา<br>
  อันยิ่งเอง เข้าถึงอยู่ในปัจจุบัน รู้ชัดว่าชาติสิ้นแล้ว อยู่จบพรหมจรรย์แล้ว
  ทำกิจที่<br>
  ควรทำเสร็จแล้ว ไม่มีกิจอื่นเพื่อความเป็นอย่างนี้อีกต่อไป<br>
  จึงเป็นอันว่า ท่านพระสภิยะได้เป็นพระอรหันต์องค์หนึ่งในบรรดาพระอรหันต์<br>
  ทั้งหลาย<br>
  สภิยสูตรที่ ๖ จบ</p>
<p> ๗. เสลสูตร๑<br>
  ว่าด้วยเสลพราหมณ์<br>
  ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคพร้อมด้วยภิกษุสงฆ์หมู่ใหญ่จำนวน ๑,๒๕๐ รูป<br>
  เสด็จเที่ยวจาริกไปในอังคุตตราปชนบท เสด็จถึงอาปณนิคมของชาวอังคุตตราป-<br>
  ชนบท<br>
  เกณิยชฎิลได้สดับข่าวว่า ได้ยินว่า พระสมณโคดมศากยบุตร เสด็จออก<br>
  ผนวชจากศากยตระกูลกำลังเสด็จจาริกอยู่ในอังคุตตราปชนบทพร้อมด้วยภิกษุสงฆ์<br>
  หมู่ใหญ่จำนวน ๑,๒๕๐ รูป เสด็จไปตามลำดับจนถึงอาปณนิคมแล้ว ท่านพระ-<br>
  โคดมนั้นมีกิตติศัพท์อันงามขจรไปแล้วอย่างนี้ว่า แม้เพราะเหตุนี้ พระผู้มีพระภาค<br>
  พระองค์นั้น เป็นพระอรหันต์ ตรัสรู้ด้วยพระองค์เองโดยชอบ เพียบพร้อมด้วยวิชชา<br>
  และจรณะ เสด็จไปดี รู้แจ้งโลก เป็นสารถีฝึกผู้ที่ควรฝึกได้อย่างยอดเยี่ยม เป็นศาสดา<br>
  ของเทวดาและมนุษย์ทั้งหลาย เป็นพระพุทธเจ้า เป็นพระผู้มีพระภาค พระผู้มีพระภาค<br>
  พระองค์นั้น ทรงรู้แจ้งโลกนี้ พร้อมทั้งเทวโลก มารโลก พรหมโลก และหมู่สัตว์<br><br>เชิงอรรถ :<br>
  ๑ ม.ม. (แปล) ๑๓/๓๙๖-๓๙๙/๔๙๐-๕๐๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  พร้อมทั้งสมณพราหมณ์ เทวดาและมนุษย์ด้วยพระองค์เองแล้ว ทรงประกาศให้ผู้อื่น<br>
  รู้ตาม พระองค์ทรงแสดงธรรมมีความงามในเบื้องต้น มีความงามในท่ามกลาง<br>
  และมีความงามในที่สุด ทรงประกาศพรหมจรรย์พร้อมทั้งอรรถและพยัญชนะบริสุทธิ์<br>
  บริบูรณ์ครบถ้วน การได้พบพระอรหันต์ทั้งหลายเช่นนี้ เป็นความดีอย่างแท้จริง</p>
<p> เกณิยชฎิลนิมนต์เสวยภัตตาหาร<br>
  หลังจากนั้น เกณิยชฎิลได้เข้าไปเฝ้าพระผู้มีพระภาคถึงที่ประทับ ได้สนทนา<br>
  ปราศรัยกับพระผู้มีพระภาคพอเป็นที่บันเทิงใจ พอเป็นที่ระลึกถึงกัน แล้วจึงนั่ง
  ณ<br>
  ที่สมควร<br>
  พระผู้มีพระภาคทรงชี้แจงให้เกณิยชฎิลเห็นชัด ชวนใจให้อยากรับเอาไปปฏิบัติ<br>
  เร้าใจให้อาจหาญแกล้วกล้า ปลอบชโลมใจให้สดชื่นร่าเริงด้วยธรรมีกถาแล้ว ครั้งนั้น<br>
  เกณิยชฎิลผู้อันพระผู้มีพระภาคทรงชี้แจงให้เห็นชัด ชวนใจให้อยากรับเอาไปปฏิบัติ
  เร้าใจ<br>
  ให้อาจหาญแกล้วกล้า ปลอบชโลมใจให้สดชื่นร่าเริงด้วยธรรมีกถาแล้ว ได้กราบทูล<br>
  พระผู้มีพระภาคดังนี้ว่า ขอท่านพระโคดมพร้อมด้วยภิกษุสงฆ์โปรดรับภัตตาหาร<br>
  ของข้าพระองค์ในวันพรุ่งนี้เถิด พระพุทธเจ้าข้า<br>
  เมื่อเกณิยชฎิลกราบทูลอย่างนี้แล้ว พระผู้มีพระภาคได้ตรัสกับเขาดังนี้ว่า<br>
  เกณิยะ ภิกษุสงฆ์มีมากถึง ๑,๒๕๐ รูป แม้ท่านก็ยังเลื่อมใสในพวกพราหมณ์ยิ่งนัก<br>
  แม้ครั้งที่ ๒ เกณิยชฎิลได้กราบทูลพระผู้มีพระภาคดังนี้ว่า ข้าแต่พระโคดม<br>
  ผู้เจริญ ภิกษุสงฆ์มีมากถึง ๑,๒๕๐ รูป ทั้งข้าพระองค์เป็นผู้เลื่อมใสในพวกพราหมณ์<br>
  ก็จริง ถึงอย่างนั้น ขอท่านพระโคดมพร้อมด้วยภิกษุสงฆ์โปรดรับภัตตาหารของ<br>
  ข้าพระองค์ในวันพรุ่งนี้เถิด พระพุทธเจ้าข้า<br>
  พระผู้มีพระภาคได้ตรัสกับเขาว่า เกณิยะ ภิกษุสงฆ์มีมากถึง ๑,๒๕๐ รูป<br>
  แม้ท่านก็ยังเลื่อมใสในพวกพราหมณ์ยิ่งนัก<br>
  แม้ครั้งที่ ๓ เกณิยชฎิลได้กราบทูลพระผู้มีพระภาคดังนี้ว่า ข้าแต่พระโคดม<br>
  ผู้เจริญ ภิกษุสงฆ์มีมากถึง ๑,๒๕๐ รูป ทั้งข้าพระองค์เป็นผู้เลื่อมใสในพวกพราหมณ์<br>
  ก็จริง ถึงอย่างนั้น ขอท่านพระโคดมพร้อมด้วยภิกษุสงฆ์โปรดรับภัตตาหารของข้าพระองค์<br>
  ในวันพรุ่งนี้เถิด พระพุทธเจ้าข้า</p>
<p><br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  พระผู้มีพระภาคทรงรับนิมนต์ด้วยพระอาการดุษณี เมื่อเกณิยชฎิลทราบอาการ<br>
  ที่พระผู้มีพระภาคทรงรับนิมนต์แล้ว จึงลุกจากที่นั่งเข้าไปสู่อาศรมของตนแล้วเรียก<br>
  พวกมิตร คนสนิท และญาติสาโลหิตมาบอกว่า ท่านทั้งหลาย ข้าพเจ้าขอแจ้ง<br>
  ให้ทราบว่า ข้าพเจ้าได้นิมนต์พระสมณโคดมพร้อมด้วยภิกษุสงฆ์มาฉันภัตตาหาร<br>
  เช้าวันพรุ่งนี้ จึงขอให้ท่านทั้งหลายสละแรงกายช่วยเหลือข้าพเจ้าด้วยเถิด ชนเหล่านั้น<br>
  รับคำแล้ว บางพวกขุดที่ทำเตา บางพวกฝ่าฟืน บางพวกล้างถ้วยโถโอชาม บางพวก<br>
  จัดหาน้ำใช้น้ำฉัน บางพวกปูอาสนะ ส่วนเกณิยชฎิลลงมือตบแต่งโรงประรำพิธีเอง<br>
  ทีเดียว</p>
<p> เสลพราหมณ์ได้ฟังคำว่าพุทธะ<br>
  สมัยนั้น เสลพราหมณ์อาศัยอยู่ที่ป่าอาปณนิคม เป็นผู้มีความรู้จบไตรเพท<br>
  พร้อมทั้งนิฆัณฑุศาสตร์ เกฏุภศาสตร์ อักษรศาสตร์ และประวัติศาสตร์ รู้ตัวบท<br>
  และไวยากรณ์ ชำนาญโลกายตศาสตร์ และการทำนายลักษณะมหาบุรุษ ทั้งยัง<br>
  เป็นอาจารย์สอนมนตร์แก่มาณพจำนวน ๓๐๐ คนอีกด้วย<br>
  สมัยนั้น เกณิยชฎิลก็เป็นผู้หนึ่งที่มีความเลื่อมใสในเสลพราหมณ์มาก ขณะนั้น<br>
  เสลพราหมณ์กำลังเดินพักผ่อนพร้อมกับมาณพ ๓๐๐ คนติดตามไปห่าง ๆ ผ่านไป<br>
  ทางอาศรมของเกณิยชฎิล ได้เห็นคนบางพวกกำลังขุดที่ทำเตา ฯลฯ บางพวกปู<br>
  อาสนะ ส่วนเกณิยชฎิลกำลังลงมือตบแต่งโรงประรำพิธีเองทีเดียว ครั้นเห็นดังนั้น<br>
  จึงกล่าวกับเกณิยชฎิลดังนี้ว่า ท่านเกณิยะ จะมีพิธีอาวาหมงคล วิวาหมงคลหรือ<br>
  พิธีบูชามหายัญจะปรากฏแก่ท่าน หรือท่านได้ทูลเชิญพระเจ้าพิมพิสารจอมทัพมคธรัฐ<br>
  ให้เสด็จมาเสวยพระกระยาหารพร้อมกับข้าราชบริพารในเช้าวันพรุ่งนี้หรือ<br>
  เกณิยชฎิลบอกว่า ข้าแต่ท่านเสละ อาวาหมงคล วิวาหมงคลไม่มีแก่ข้าพเจ้า<br>
  ทั้งพระเจ้าพิมพิสารจอมทัพมคธรัฐ ข้าพเจ้าก็มิได้ทูลเชิญเสด็จมาเสวยพระกระยาหาร<br>
  พร้อมทั้งข้าราชบริพารในเช้าวันพรุ่งนี้เลย แต่พิธีมหายัญได้ปรากฏแก่ข้าพเจ้า<br>
  เนื่องจากพระสมณโคดมศากยบุตรผู้เสด็จออกผนวชจากศากยตระกูล กำลังเสด็จจาริก<br>
  ไปในอังคุตตราปชนบทพร้อมด้วยภิกษุสงฆ์หมู่ใหญ่จำนวน ๑,๒๕๐ รูป เสด็จมา</p>
<p><br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  ตามลำดับจนถึงอาปณนิคมแล้ว ท่านพระโคดมพระองค์นั้นมีพระกิตติศัพท์อันงาม<br>
  ขจรไปอย่างนี้ว่า แม้เพราะเหตุนี้ พระผู้มีพระภาคพระองค์นั้น เป็นพระอรหันต์
  ฯลฯ<br>
  เป็นพระพุทธเจ้า เป็นพระผู้มีพระภาค ข้าพเจ้าได้นิมนต์พระผู้มีพระภาคพระองค์นั้น<br>
  พร้อมด้วยภิกษุสงฆ์มาฉันภัตตาหารในเช้าวันพรุ่งนี้<br>
  เสลพราหมณ์ถามว่า ท่านเกณิยะ ท่านกล่าวคำว่า พุทธะ หรือ<br>
  เกณิยชฎิลตอบว่า ท่านเสละ ใช่ ข้าพเจ้ากล่าวคำว่า พุทธะ<br>
  เสลพราหมณ์ถามย้ำอีกว่า ท่านเกณิยะ ท่านกล่าวคำว่า พุทธะ หรือ<br>
  เกณิยชฎิลก็ตอบย้ำว่า ท่านเสละ ใช่ ข้าพเจ้ากล่าวคำว่า พุทธะ<br>
  ลำดับนั้น เสลพราหมณ์ได้คิดว่า ว่าตามลักษณะมหาบุรุษ ๓๒ ประการ<br>
  ในคัมภีร์มนตร์ของพวกเราระบุว่า แม้แต่เสียงประกาศ คือคำว่า พุทธะ นี้ก็หา<br>
  ได้ยากในโลก ซึ่งมหาบุรุษผู้ประกอบด้วยลักษณะมหาบุรุษ ๓๒ ประการ ย่อมมี<br>
  คติ ๒ ประการเท่านั้น ไม่เป็นอย่างอื่น คือ<br>
  ถ้าอยู่ครองเรือนก็จะเป็นพระเจ้าจักรพรรดิผู้ทรงธรรม ปกครองแผ่นดินโดยธรรม<br>
  พระราชอำนาจแผ่ไปทั่วปฐพีมีมหาสมุทรทั้ง ๔ เป็นขอบเขต ทรงชนะข้าศึกทั้ง<br>
  ภายในและภายนอก มีพระราชอาณาจักรมั่นคง ทรงสมบูรณ์ด้วยรัตนะ ๗ ประการ<br>
  คือ จักรแก้ว ช้างแก้ว ม้าแก้ว มณีแก้ว นารีแก้ว คหบดีแก้ว ปริณายกแก้ว<br>
  พระองค์มีพระราชโอรสมากกว่า ๑,๐๐๐ พระองค์ ซึ่งล้วนแต่กล้าหาญ มีพระรูป<br>
  สง่างามสมเป็นวีรกษัตริย์ สามารถจะทำลายกองทัพข้าศึก พระองค์ทรงพิชิตชัยโดย<br>
  คุณธรรม ไม่ต้องใช้อาชญา ไม่ต้องใช้ศัสตรา ทรงครอบครองแผ่นดินนี้ ซึ่งมี<br>
  สมุทรสาครเป็นขอบเขต<br>
  ถ้าเสด็จออกจากเรือนผนวชเป็นบรรพชิต จะสำเร็จเป็นพระอรหันตสัมมา-<br>
  สัมพุทธเจ้า มีหลังคาคือกิเลสอันเปิดแล้วในโลก<br>
  เสลพราหมณ์ถามว่า ท่านเกณิยะ ขณะนี้ท่านพระโคดมผู้เป็นพระอรหันต-<br>
  สัมมาสัมพุทธเจ้าพระองค์นั้นประทับอยู่ที่ไหน</p>
<p><br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  เสลพราหมณ์เข้าเฝ้าพระพุทธเจ้า<br>
  เมื่อเสลพราหมณ์ถามอย่างนี้แล้ว เกณิยชฎิลได้ยกแขนขวาขึ้นได้กล่าวกับ<br>
  เสลพราหมณ์ดังนี้ว่า ท่านเสละ ท่านจงเดินไปทางบริเวณทิวไม้สีเขียวนั้นเถิด<br>
  เมื่อได้ฟังดังนั้น เสลพราหมณ์พร้อมทั้งมาณพ ๓๐๐ คน จึงเข้าไปเฝ้าพระผู้มี<br>
  พระภาคถึงที่ประทับ พลางเรียกมาณพเหล่านั้นมาเตือนว่า ท่านทั้งหลาย จงอย่า<br>
  ส่งเสียงดัง ค่อย ๆ เดินตามกันไปให้เป็นระเบียบ เพราะท่านผู้เจริญเหล่านั้นชอบอยู่<br>
  ตามลำพังดุจพญาราชสีห์ให้ยินดีได้ยาก อนึ่ง ขณะที่เรากำลังสนทนากับพระสมณ-<br>
  โคดม ขอพวกท่านอย่าพูดสอดแทรกขึ้น รอให้เราสนทนาจบเสียก่อน<br>
  เมื่อตักเตือนศิษย์อย่างนี้แล้ว เสลพราหมณ์พาศิษย์เข้าไปเฝ้าพระผู้มีพระภาค<br>
  ถึงที่ประทับ ได้สนทนาปราศรัยกับพระผู้มีพระภาคพอเป็นที่บันเทิงใจ พอเป็นที่<br>
  ระลึกถึงกัน แล้วจึงนั่ง ณ ที่สมควร พลางตรวจดูลักษณะมหาบุรุษ ๓๒ ประการ<br>
  ในพระวรกายพระผู้มีพระภาค ก็ได้เห็นลักษณะมหาบุรุษ ๓๒ ประการในพระวรกาย<br>
  ของพระผู้มีพระภาคเป็นส่วนมาก เว้นอยู่เพียง ๒ ประการ จึงยังเคลือบแคลง สงสัย<br>
  ไม่มั่นใจ ไม่ยอมรับ ในลักษณะมหาบุรุษอีก ๒ ประการ คือ (๑) พระคุยหฐานที่<br>
  เร้นอยู่ในฝัก (๒) พระชิวหาที่ยาวยิ่ง<br>
  ครั้งนั้น พระผู้มีพระภาคทรงดำริว่า เสลพราหมณ์นี้เห็นลักษณะมหาบุรุษ<br>
  ๓๒ ประการของเราเป็นส่วนมาก เว้นอยู่ ๒ ประการ จึงยังเคลือบแคลง สงสัย<br>
  ไม่มั่นใจ ไม่ยอมรับในลักษณะมหาบุรุษอีก ๒ ประการ คือ (๑) พระคุยหฐานที่เร้นอยู่<br>
  ในฝัก (๒) พระชิวหาที่ยาวยิ่ง<br>
  ทันใดนั้น พระผู้มีพระภาคทรงบันดาลอิทธาภิสังขารให้เสลพราหมณ์ได้เห็น<br>
  พระคุยหฐานที่เร้นอยู่ในฝัก และทรงแลบพระชิวหาสอดเข้าช่องพระกรรณทั้ง ๒<br>
  สลับกันไปมา แล้วทรงย้ายกลับมาสอดเข้าช่องพระนาสิกทั้งสองสลับกัน แล้วจึง<br>
  ทรงแผ่พระชิวหาปิดบริเวณพระนลาฏทั้งหมด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  เสลพราหมณ์กับศิษย์กราบทูลขอบรรพชาอุปสมบท<br>
  เสลพราหมณ์คิดว่า พระสมณโคดมทรงประกอบด้วยลักษณะมหาบุรุษ ๓๒<br>
  ประการบริบูรณ์ ไม่บกพร่อง แต่เรายังไม่ทราบว่าพระองค์เป็นพระพุทธเจ้าจริง<br>
  หรือไม่ เราเคยฟังคำของพราหมณ์ทั้งหลายผู้สูงวัย เป็นผู้ใหญ่ เป็นอาจารย์ต่อ ๆ<br>
  กันมา กล่าวสอนไว้ว่า พระผู้มีพระภาคอรหันตสัมมาสัมพุทธเจ้าทั้งหลาย ย่อมแสดง<br>
  พระองค์ให้ปรากฏในเมื่อบุคคลกล่าวถึงคุณของพระองค์ อย่ากระนั้นเลย เราควร<br>
  ชมเชยพระสมณโคดมเฉพาะพระพักตร์เป็นคาถาที่เหมาะสม<br>
  เมื่อคิดได้ดังนั้น เสลพราหมณ์จึงสดุดีพระผู้มีพระภาคด้วยคาถาที่เหมาะสม<br>
  เฉพาะพระพักตร์ว่า<br>
  [๕๕๔] ข้าแต่พระผู้มีพระภาค พระองค์เสด็จอุบัติมาดีแล้ว<br>
  มีพระวิริยภาพ มีพระวรกายสมบูรณ์<br>
  มีพระรัศมีเรืองงาม เป็นผู้น่าทัศนายิ่งนัก<br>
  มีพระฉวีวรรณเปล่งปลั่งดั่งทอง<br>
  มีพระเขี้ยวแก้วขาวสะอาด<br>
  [๕๕๕] เพราะพระลักษณะมหาบุรุษ<br>
  ที่มีปรากฏแก่มหาบุรุษนั้น<br>
  ย่อมมีปรากฏในพระวรกายของพระองค์อย่างครบถ้วน<br>
  [๕๕๖] พระองค์มีพระเนตรแจ่มใส มีพระพักตร์ผุดผ่อง<br>
  มีพระวรกายสูงใหญ่ตรง<br>
  มีพระเดช ทรงรุ่งเรืองอยู่ในท่ามกลางหมู่สมณะ<br>
  เหมือนดวงอาทิตย์รุ่งเรืองอยู่ ฉะนั้น<br>
  [๕๕๗] พระองค์เป็นภิกษุ มีคุณสมบัติงดงามน่าชม<br>
  มีพระฉวีวรรณผุดผ่องดั่งทอง<br>
  พระองค์มีพระวรรณะสูงส่งถึงเพียงนี้<br>
  จะเป็นสมณะไปทำไม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  [๕๕๘] พระองค์ควรเป็นพระเจ้าจักรพรรดิ<br>
  ที่องอาจในหมู่พลรถ ทรงปราบปรามชนะไพรี<br>
  ทรงเป็นใหญ่ในภาคพื้นชมพูทวีป<br>
  ซึ่งมีสมุทรสาครทั้งสี่เป็นขอบเขต<br>
  [๕๕๙] ข้าแต่พระโคดม ขอเชิญพระองค์ขึ้นครองราชย์<br>
  เป็นพระเจ้าจักรพรรดิจอมมนุษย์ตามพระราชประเพณี<br>
  ที่กษัตราธิราชโดยพระชาติได้เสวยราชย์<br>
  มีหมู่เสวกามาตย์เสด็จตามพระองค์เถิด<br>
  [๕๖๐] (พระผู้มีพระภาคตรัสดังนี้)<br>
  เสลพราหมณ์ เราเป็นพระราชาอยู่แล้ว<br>
  คือเป็นพระธรรมราชาผู้ยอดเยี่ยม<br>
  ยังธรรมจักรที่ไม่มีใคร ๆ หมุนไปได้ ให้หมุนไปได้<br>
  [๕๖๑] (เสลพราหมณ์กราบทูลดังนี้)<br>
  ข้าแต่พระโคดม พระองค์ทรงปฏิญญาว่า<br>
  เป็นพระสัมมาสัมพุทธเจ้า เป็นพระธรรมราชาผู้ยอดเยี่ยม<br>
  ทั้งยังตรัสยืนยันว่ายังธรรมจักรให้หมุนไปได้<br>
  [๕๖๒] ใครหนอเป็นเสนาบดีของพระองค์ผู้เจริญ<br>
  เป็นสาวกผู้ประพฤติตามเบื้องพระยุคลบาทของพระองค์ผู้เป็นศาสดา<br>
  ใครจะช่วยประกาศธรรมจักรที่พระองค์ทรงให้หมุนไปแล้วนี้ได้<br>
  [๕๖๓] (พระผู้มีพระภาคตรัสดังนี้)<br>
  เสลพราหมณ์ สารีบุตรผู้เกิดตามตถาคต<br>
  จะช่วยประกาศธรรมจักรที่ยอดเยี่ยม<br>
  ซึ่งเราให้หมุนไปแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  [๕๖๔] พราหมณ์ เราได้รู้ยิ่งธรรมที่ควรรู้ยิ่ง<br>
  ได้เจริญธรรมที่ควรให้เจริญ<br>
  ได้ละธรรมที่ควรละได้แล้ว<br>
  เพราะฉะนั้น เราจึงเป็นพระพุทธเจ้า<br>
  [๕๖๕] พราหมณ์ ท่านจงขจัดความสงสัยในตัวเราเสีย<br>
  จงน้อมใจเชื่อเราเสียเถิด<br>
  การได้เห็นพระสัมมาสัมพุทธเจ้าเนือง ๆ<br>
  เป็นโอกาสที่หาได้ยาก<br>
  [๕๖๖] ผู้จะปรากฏเนือง ๆ ในโลก<br>
  ย่อมเป็นการหาได้ยาก<br>
  พราหมณ์ เรานั้น เป็นพระพุทธเจ้า<br>
  เป็นหมอผ่าตัดลูกศรคือกิเลสชั้นเยี่ยม<br>
  [๕๖๗] เราเป็นผู้ประเสริฐสุด ไม่มีผู้เปรียบเทียบ<br>
  ย่ำยีมารและเสนามารได้<br>
  ควบคุมอมิตร๑ทั้งปวงไว้ในอำนาจ<br>
  ไม่มีภัยจากที่ไหน เบิกบานอยู่<br>
  [๕๖๘] (เสลพราหมณ์กล่าวดังนี้)<br>
  ข้าแต่พระองค์ผู้เจริญ ขอเชิญพระองค์<br>
  จงทรงใคร่ครวญคำของข้าพระองค์นี้<br>
  เหมือนอย่างที่พระผู้มีพระภาคผู้มีพระจักษุ<br>
  เป็นหมอผ่าตัดลูกศรคือกิเลส<br>
  เป็นมหาวีระได้ตรัสไว้<br>
  เหมือนพญาราชสีห์บรรลือสีหนาทอยู่ในป่า<br><br>เชิงอรรถ :<br>
  ๑ อมิตร ในที่นี้หมายถึงมาร ๕ คือ (๑) กิเลสมาร(มารคือกิเลส) (๒) ขันธมาร(มารคือเบญจขันธ์)<br>
  (๓) อภิสังขารมาร(มารคืออภิสังขาร) (๔) เทวปุตตมาร(มารคือเทพบุตร) (๕) มัจจุมาร(มารคือความตาย)<br>
  (ขุ.สุ.อ. ๒/๕๖๗/๒๘๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  [๕๖๙] ใครเห็นพระผู้มีพระภาคผู้ประเสริฐสุด<br>
  ไม่มีผู้เปรียบเทียบ<br>
  ย่ำยีมารและเสนามารได้ จะไม่พึงเลื่อมใสเล่า<br>
  ถึงคนผู้เกิดในตระกูลต่ำก็ยังเลื่อมใส<br>
  [๕๗๐] ผู้ปรารถนาจะตามฉัน ก็เชิญมา<br>
  หรือผู้ที่ไม่ปรารถนา ก็เชิญกลับไป<br>
  ฉันจะบวชในสำนักของพระสัมมาสัมพุทธเจ้า<br>
  ผู้มีพระปัญญาประเสริฐนี้<br>
  [๕๗๑] (มาณพเหล่านั้นกล่าวดังนี้)<br>
  หากท่านอาจารย์ประทับใจคำสอน<br>
  ของพระสัมมาสัมพุทธเจ้าเช่นนี้<br>
  แม้เราทั้งหลายก็จะบวช<br>
  ในสำนักของพระสัมมาสัมพุทธเจ้า<br>
  ผู้มีพระปัญญาประเสริฐ<br>
  [๕๗๒] พราหมณ์ ๓๐๐ คนนี้พากันประนมมือ ทูลขอบรรพชาว่า<br>
  ข้าแต่พระผู้มีพระภาค ข้าพระองค์ทั้งหลาย<br>
  จะประพฤติพรหมจรรย์ในสำนักของพระองค์<br>
  [๕๗๓] (พระผู้มีพระภาคตรัสดังนี้)<br>
  เสละ พรหมจรรย์ เรากล่าวไว้ดีแล้ว<br>
  ผู้บรรลุจะเห็นได้เอง ให้ผลไม่จำกัดกาล<br>
  ในศาสนาที่มีการบรรพชาไม่ไร้ผล๑<br>
  เมื่อคนที่ไม่ประมาท หมั่นศึกษาอยู่<br><br>เชิงอรรถ :<br>
  ๑ ข้อ ๕๕๔-๕๗๓ ดูเทียบ ขุ.เถร. (แปล) ๒๖/๘๑๘-๘๓๗/๔๗๖-๔๗๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  เสลพราหมณ์พร้อมทั้งบริวารได้รับการบรรพชาอุปสมบทในสำนักของพระผู้มี<br>
  พระภาคแล้ว<br>
  ฝ่ายเกณิยชฎิล ครั้นคืนนั้นผ่านไป สั่งให้จัดของขบฉันอย่างประณีตไว้ในอาศรม<br>
  ของตนแล้วส่งคนไปกราบทูลภัตตกาลว่า ข้าแต่พระโคดมผู้เจริญ ได้เวลาแล้ว<br>
  ภัตตาหารเสร็จแล้ว พระพุทธเจ้าข้า<br>
  ขณะนั้น เป็นเวลาเช้า พระผู้มีพระภาคทรงครองอันตรวาสก ถือบาตร<br>
  และจีวร เสด็จไปยังอาศรมของเกณิยชฎิลแล้วประทับนั่งเหนืออาสนะที่เขาปูไว้<br>
  พร้อมด้วยภิกษุสงฆ์<br>
  จากนั้น เกณิยชฎิลได้นำของขบฉันอันประณีต ประเคนภิกษุสงฆ์มีพระ-<br>
  พุทธเจ้าเป็นประธานให้อิ่มหนำสำราญ ด้วยตนเอง เมื่อพระผู้มีพระภาคเสวยเสร็จ<br>
  แล้วทรงวางพระหัตถ์ เกณิยชฎิลเลือกเอาอาสนะต่ำแห่งหนึ่งแล้วนั่งอยู่ ณ ที่สมควร</p>
<p> พระพุทธเจ้าทรงอนุโมทนาแก่เกณิยชฎิล<br>
  พระผู้มีพระภาคทรงอนุโมทนาแก่เกณิยชฎิลด้วยพระคาถาดังนี้<br>
  [๕๗๔] การบูชาไฟเป็นการบูชายัญอันประเสริฐ<br>
  ว่าด้วยเรื่องฉันท์ สาวิตรีฉันท์เป็นฉันท์อันดับแรก<br>
  พระราชาเป็นประมุขของมนุษย์ทั้งหลาย<br>
  สมุทรสาครเป็นศูนย์รวมแห่งแม่น้ำทั้งหลาย<br>
  [๕๗๕] ดาวนักษัตรทั้งหลาย มีดวงจันทร์เด่นสกาว<br>
  มวลความร้อนมีดวงอาทิตย์เป็นเจ้า<br>
  หมู่ชนผู้มุ่งแสวงบุญอยู่มีพระสงฆ์เท่านั้น<br>
  เป็นทางเจริญแห่งบุญแท้จริงของผู้บูชา<br>
  ครั้นพระผู้มีพระภาคทรงอนุโมทนาแก่เกณิยชฎิลด้วยพระคาถาเหล่านี้แล้วก็เสด็จ<br>
  ลุกจากอาสนะจากไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๓๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๗. เสลสูตร<br>
  ต่อมา ท่านพระเสละพร้อมด้วยภิกษุผู้เป็นบริวารจากไปอยู่เพียงลำพัง ไม่ประมาท<br>
  มีความเพียร อุทิศกายและใจ ไม่นานนักก็ทำให้แจ้งซึ่งประโยชน์ยอดเยี่ยมอันเป็น<br>
  ที่สุดแห่งพรหมจรรย์ ที่กุลบุตรทั้งหลายออกจากเรือนบวชเป็นบรรพชิตโดยชอบต้องการ<br>
  ด้วยปัญญาอันยิ่งเอง เข้าถึงอยู่ในปัจจุบัน รู้ชัดว่าชาติสิ้นแล้ว อยู่จบพรหมจรรย์แล้ว<br>
  ทำกิจที่ควรทำเสร็จแล้ว ไม่มีกิจอื่นเพื่อความเป็นอย่างนี้อีกต่อไป<br>
  จึงเป็นอันว่า ท่านพระเสละพร้อมด้วยภิกษุผู้เป็นบริวารได้เป็นพระอรหันต์<br>
  จำนวนหนึ่งในบรรดาพระอรหันต์ทั้งหลาย<br>
  ครั้งนั้น ท่านพระเสละพร้อมด้วยภิกษุผู้เป็นบริวารได้เข้าไปเฝ้าพระผู้มี<br>
  พระภาคถึงที่ประทับ ห่มจีวรเฉวียงบ่า ประคองอัญชลีไปทางพระผู้มีพระภาคประทับอยู่<br>
  ได้กราบทูลด้วยคาถาว่า<br>
  [๕๗๖] ข้าแต่พระผู้มีพระภาคผู้มีพระจักษุ<br>
  ข้าพระองค์ทั้งหลายถึงพระองค์เป็นสรณะครบ ๘ วันนับจากวันนี้<br>
  จึงเป็นอันว่าข้าพระองค์ทั้งหลายฝึกฝนตนสำเร็จ<br>
  ในศาสนาของพระองค์ใช้เวลา ๗ วันเท่านั้น<br>
  [๕๗๗] พระองค์ทรงเป็นสัพพัญญูพุทธเจ้า<br>
  เป็นพระศาสดา เป็นพระมุนีครอบงำมารได้<br>
  ทรงตัดอนุสัยกิเลสได้ ทรงข้ามห้วงน้ำใหญ่คือสงสารได้แล้ว<br>
  ยังทรงช่วยหมู่สัตว์นี้ให้ข้ามตามไปได้ด้วย<br>
  [๕๗๘] พระองค์ทรงล่วงพ้นอุปธิกิเลสได้<br>
  ทำลายอาสวะได้แล้ว ไม่มีอุปาทาน<br>
  ละความหวาดกลัวภัยได้ เหมือนพญาราชสีห์ไม่กลัวต่อหมู่เนื้อ๑<br><br>เชิงอรรถ :<br>
  ๑ ดูข้อ ๕๕๑-๕๕๒ หน้า ๖๒๘-๖๒๙ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๘. สัลลสูตร<br>
  [๕๗๙] ภิกษุ ๓๐๐ รูปนี้ ยืนประนมมือกราบทูลว่า<br>
  ข้าแต่พระองค์ผู้ทรงแกล้วกล้า<br>
  ขอพระองค์โปรดเหยียดพระยุคลบาทออกมาเถิด<br>
  ขอเชิญท่านผู้ประเสริฐทั้งหลาย<br>
  ถวายอภิวาทพระยุคลบาทของพระศาสดาเถิด<br>
  เสลสูตรที่ ๗ จบ</p>
<p> ๘. สัลลสูตร<br>
  ว่าด้วยลูกศรคือกิเลส<br>
  (พระผู้มีพระภาคได้ตรัสพระสูตรนี้แก่อุบาสกคนหนึ่งผู้โศกเศร้าเพราะบุตรตาย<br>
  ด้วยพระคาถาดังนี้)<br>
  [๕๘๐] ชีวิตของสัตว์ทั้งหลายในโลกนี้<br>
  ไม่มีนิมิต๑ ใคร ๆ รู้ไม่ได้ ทั้งลำบาก<br>
  สั้นนิดเดียว และประกอบด้วยทุกข์<br>
  [๕๘๑] วิธีที่สัตว์ผู้เกิดมาแล้วจะไม่ตายย่อมไม่มี<br>
  แม้จะอยู่ไปจนถึงชรา ก็จะต้องถึงแก่ความตาย<br>
  เพราะสัตว์ทั้งหลายมีความตายอย่างนี้เป็นธรรมดา<br>
  [๕๘๒] สัตว์ที่เกิดมาแล้ว มีภัยจากความตายเป็นนิตย์<br>
  เหมือนผลไม้สุกแล้วมีภัยจากการหล่นไปในเวลาเช้า ฉะนั้น<br>
  [๕๘๓] ภาชนะดินที่ช่างหม้อทำไว้ทั้งหมด<br>
  มีความแตกเป็นที่สุด ฉันใด<br>
  ชีวิตของสัตว์ทั้งหลาย ก็เป็นฉันนั้น<br><br>เชิงอรรถ :<br>
  ๑ ไม่มีนิมิต หมายถึงไม่มีกิริยาอาการบ่งบอกว่าจะตาย (ขุ.สุ.อ. ๒/๕๘๐/๒๘๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๘. สัลลสูตร<br>
  [๕๘๔] มนุษย์ ทั้งเด็ก ผู้ใหญ่ โง่ และฉลาด ทั้งหมด<br>
  ย่อมไปสู่อำนาจความตาย มีความตายรออยู่ข้างหน้า<br>
  [๕๘๕] เมื่อมนุษย์เหล่านั้นถูกความตายครอบงำอยู่<br>
  กำลังจะจากโลกนี้ไปสู่ปรโลก<br>
  บิดาก็ต้านทานบุตรไว้ไม่ได้<br>
  หรือหมู่ญาติก็ต้านทานญาติไว้ไม่ได้<br>
  [๕๘๖] เมื่อพวกญาติ กำลังเพ่งมองดูอยู่<br>
  รำพันกันเป็นอันมากอยู่นั่นแหละว่า จงดูสัตว์แต่ละตน ๆ<br>
  ถูกความตายนำไป เหมือนโคถูกนำไปฆ่า ฉะนั้น<br>
  [๕๘๗] สัตว์โลกถูกความแก่และความตายครอบงำอยู่อย่างนี้๑<br>
  เพราะฉะนั้น นักปราชญ์ทั้งหลายทราบชัด<br>
  ความเป็นจริงของสัตว์โลกแล้ว ย่อมไม่เศร้าโศก<br>
  [๕๘๘] ท่านไม่รู้ทางของผู้มาหรือผู้ไป<br>
  เมื่อไม่เห็นที่สุดทั้ง ๒ นี้ ถึงจะคร่ำครวญไปก็ไร้ประโยชน์<br>
  [๕๘๙] หากผู้ที่หลงคร่ำครวญ เบียดเบียนตนอยู่<br>
  จะพึงนำประโยชน์อะไรมาได้บ้าง<br>
  บัณฑิตผู้มีปัญญาเห็นประจักษ์ก็จะพึงกระทำเช่นนั้นบ้าง๒<br>
  [๕๙๐] บุคคลจะได้รับความสงบใจ เพราะการร้องไห้<br>
  เพราะความเศร้าโศกก็หาไม่<br>
  ทุกข์ย่อมเกิดแก่ผู้นั้นยิ่งขึ้น<br>
  และร่างกายของเขามีแต่จะซีดเซียวลง<br><br>เชิงอรรถ :<br>
  ๑ ข้อ ๕๘๒-๕๘๗ ดูเทียบ ขุ.ม. (แปล) ๒๙/๓๙/๑๔๒-๑๔๗, ขุ.ชา (แปล) ๒๘/๑๑๙/๒๐๑<br>
  ๒ ดู ขุ.ชา. (แปล) ๒๗/๙๐/๓๖๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๘. สัลลสูตร<br>
  [๕๙๑] ผู้ที่เบียดเบียนตนเอง ย่อมจะซูบผอม ไม่ผ่องใส<br>
  สัตว์ทั้งหลายผู้ละไปสู่ปรโลก<br>
  หาคุ้มครองตนอยู่ด้วยการคร่ำครวญนั้นได้ไม่<br>
  ฉะนั้น การคร่ำครวญจึงเป็นสิ่งที่ไร้ประโยชน์๑<br>
  [๕๙๒] ผู้ทอดถอนใจถึงคนที่ตายไปแล้วอยู่เสมอ<br>
  บรรเทาความเศร้าโศกไม่ได้<br>
  ตกอยู่ในอำนาจแห่งความเศร้าโศก<br>
  ย่อมได้รับทุกข์มากขึ้น<br>
  [๕๙๓] ท่านจงดูแม้คนเหล่าอื่นผู้ใกล้จะตายไปตามกรรม<br>
  และสัตว์ทั้งหลายในโลกนี้ ผู้ตกอยู่ในอำนาจมัจจุราช<br>
  ต่างพากันดิ้นรนอยู่ทั้งนั้น<br>
  [๕๙๔] อาการใด ๆ ที่สัตว์ทั้งหลายสำคัญหมาย<br>
  อาการนั้น ๆ ย่อมแปรผันเป็นอื่นไป๒<br>
  การพลัดพรากจากกันและกันเช่นนี้ มีอยู่เป็นประจำ<br>
  ท่านจงพิจารณาดูความเป็นจริงของสัตว์โลกเถิด<br>
  [๕๙๕] บุคคลแม้จะดำรงชีวิตอยู่ถึง ๑๐๐ ปี<br>
  หรือเกินไปบ้างก็ตาม ก็ต้องพลัดพรากจากหมู่ญาติ<br>
  และต้องละทิ้งชีวิตไว้ในโลกนี้แน่นอน<br>
  [๕๙๖] เพราะฉะนั้น บุคคลฟังธรรมเทศนาของพระอรหันต์แล้ว<br>
  เห็นคนล่วงลับดับชีวิตไป กำหนดรู้ว่าผู้ล่วงลับดับชีวิตไปนั้น<br>
  ไม่สามารถฟื้นคืนชีวิตอยู่ร่วมกับเราได้อีก<br>
  ควรกำจัดความคร่ำครวญ<br><br>เชิงอรรถ :<br>
  ๑ ดูเทียบ ขุ.ชา. (แปล) ๒๗/๙๑/๓๖๙<br>
  ๒ หมายถึงที่หวังไว้ว่า ขอให้มีอายุยืน ก็กลับกลายเป็นสิ่งตรงข้ามคือตายไป และที่หวังไว้ว่า
  ขอให้ไม่มีโรค<br>
  ก็กลับกลายมีโรค เป็นต้น (ขุ.สุ.อ. ๒/๕๙๔/๒๘๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  [๕๙๗] ธีรชนผู้มีปัญญา ฉลาดปราชญ์เปรื่อง<br>
  ควรขจัดความโศกเศร้าที่เกิดขึ้นโดยฉับพลัน<br>
  เหมือนลมพัดนุ่นปลิวไป<br>
  เหมือนคนใช้น้ำดับไฟที่กำลังไหม้ลุกลาม ฉะนั้น<br>
  [๕๙๘] บุคคลผู้แสวงหาความสุขแก่ตน<br>
  ควรกำจัดความคร่ำครวญ ความทะยานอยาก<br>
  และโทมนัสของตน<br>
  ควรถอนลูกศรคือกิเลสของตน<br>
  [๕๙๙] บุคคลผู้ถอนลูกศรคือกิเลสได้แล้ว<br>
  เป็นผู้ไม่มีตัณหาและทิฏฐิอาศัย<br>
  ถึงความสงบใจ ล่วงพ้นความเศร้าโศกได้ทั้งหมด<br>
  ไม่มีความเศร้าโศก ชื่อว่าดับกิเลสได้แล้ว<br>
  สัลลสูตรที่ ๘ จบ</p>
<p> ๙. วาเสฏฐสูตร<br>
  ว่าด้วยวาเสฏฐมาณพทูลถามปัญหา<br>
  ข้าพเจ้าได้สดับมาอย่างนื้<br>
  สมัยหนึ่ง พระผู้มีพระภาคประทับอยู่ ณ ราวป่าอิจฉานังคละ ใกล้หมู่บ้าน<br>
  อิจฉานังคละ สมัยนั้น พราหมณ์มหาศาลมีชื่อเสียงเป็นจำนวนมาก คือ จังกีพราหมณ์<br>
  ตารุกขพราหมณ์ โปกขรสาติพราหมณ์ ชาณุสโสณิพราหมณ์ โตเทยยพราหมณ์<br>
  และพราหมณมหาศาลมีชื่อเสียงอื่น ๆ อาศัยอยู่ในหมู่บ้านอิจฉานังคละ<br>
  ครั้งนั้น วาเสฏฐมาณพและภารทวาชมาณพกำลังเดินเล่นพักผ่อน ระหว่างนั้น<br>
  ได้สนทนาถึงข้อความนี้ว่า เพื่อนเอ๋ย บุคคลชื่อว่าพราหมณ์ โดยวิธีอย่างไร<br>
  ภารทวาชมาณพกล่าวอย่างนี้ว่า เพื่อนเอ๋ย บุคคลที่เกิดมาดีทั้ง ๒ ฝ่าย คือ<br>
  ทั้งฝ่ายมารดาและฝ่ายบิดา ถือปฏิสนธิบริสุทธิ์ดีตลอดเจ็ดชั่วบรรพบุรุรษ ไม่มีใคร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  จะคัดค้านตำหนิได้เพราะอ้างถึงชาติตระกูล เพื่อนเอ๋ย เพราะเหตุดังกล่าวมานี้<br>
  บุคคลนั้นจึงชื่อว่า พราหมณ์<br>
  วาเสฏฐมาณพกล่าวอย่างนี้ว่า เพื่อนเอ๋ย บุคคลเป็นผู้มีศีล สมบูรณ์ด้วยวัตร<br>
  เพราะเหตุดังกล่าวมานี้จึงชื่อว่า พราหมณ์<br>
  ภารทวาชมาณพไม่สามารถให้วาเสฏฐมาณพยอมรับเหตุผลของตนได้ ฝ่าย<br>
  วาเสฏฐมาณพก็ไม่สามารถให้ภารทวาชมาณพยอมรับเหตุผลของตนได้เช่นกัน<br>
  ลำดับนั้น วาเสฏฐมาณพได้กล่าวเชิงปรึกษากับภารทวาชมาณพว่า ภารทวาชะ<br>
  เพื่อนรัก พระสมณโคดมศากยบุตรพระองค์นี้เสด็จออกผนวชจากศากยตระกูล ประทับ<br>
  อยู่ที่ราวป่าอิจฉานังคละ ใกล้หมู่บ้านอิจฉานังคละ ก็ท่านพระโคดมนั้นมีกิตติศัพท์<br>
  อันงามขจรไปอย่างนี้ว่า แม้เพราะเหตุนี้ พระผู้มีพระภาคพระองค์นั้น ฯลฯ เป็น<br>
  พระพุทธเจ้า เป็นพระผู้มีพระภาค ภารทวาชะเพื่อนรัก เราทั้งสองเข้าไปเฝ้าพระ<br>
  สมณโคดม ณ ที่ประทับกันเถิด แล้วเราจะทูลถามถึงเรื่องนี้กับพระองค์ จะได้จดจำ<br>
  ข้อความที่พระองค์ทรงพยากรณ์แก่เรา<br>
  ภารทวาชมาณพรับคำวาเสฏฐมาณพว่า อย่างนั้นก็ได้เพื่อน<br>
  ต่อจากนั้น วาเสฏฐมาณพและภารทวาชมาณพได้พากันเข้าไปเฝ้าพระผู้มี<br>
  พระภาคถึงที่ประทับ ได้สนทนาปราศรัยกับพระผู้มีพระภาคพอเป็นที่บันเทิงใจ<br>
  พอเป็นที่ระลึกถึงกันแล้วจึงนั่ง ณ ที่สมควร วาเสฏฐมาณพได้กราบทูลพระผู้มี<br>
  พระภาคด้วยคาถาว่า<br>
  [๖๐๐] ข้าพระองค์ทั้งสองเป็นผู้ได้รับยกย่อง<br>
  และรับรองจากอาจารย์ว่า เป็นผู้ได้ศึกษาจบไตรเพท<br>
  ข้าพระองค์เป็นหัวหน้าศิษย์ของโปกขรสาติพราหมณ์<br>
  ส่วนภารทวาชมาณพนี้เป็นหัวหน้าศิษย์ของตารุกขพราหมณ์<br>
  [๖๐๑] ข้าพระองค์ทั้งสอง ศึกษาจบไตรเพท<br>
  ตามที่อาจารย์ผู้แตกฉานอบรมสั่งสอน<br>
  เป็นผู้เข้าใจตัวบท ชำนาญไวยากรณ์<br>
  ในพระเวทเทียบเท่าอาจารย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  [๖๐๒] ข้าแต่พระโคดม ข้าพระองค์ทั้งสองนั้นเกิดโต้เถียงกัน<br>
  ในเรื่องเหตุที่ทำให้บุคคลเป็นพราหมณ์<br>
  ภารทวาชมาณพกล่าวว่า<br>
  บุคคลเป็นพราหมณ์ เพราะชาติกำเนิด<br>
  ส่วนข้าพระองค์กล่าวว่า<br>
  บุคคลเป็นพราหมณ์ เพราะกรรม<br>
  ข้าแต่พระองค์ผู้มีพระจักษุ<br>
  ขอพระองค์ทรงทราบอย่างนี้เถิด<br>
  [๖๐๓] ข้าพระองค์ทั้งสองนั้นไม่สามารถตกลงกันได้<br>
  จึงพากันมาทูลถามพระองค์ผู้ทรงปรากฏพระนามว่า<br>
  เป็นพระสัมมาสัมพุทธเจ้า<br>
  [๖๐๔] ข้าพระองค์ทั้งสองประนมมือถวายนมัสการพระองค์<br>
  ผู้เป็นพระสัมมาสัมพุทธเจ้าในโลก<br>
  เหมือนชนทั้งหลายประนมมือ<br>
  น้อมไหว้พระจันทร์วันเพ็ญโดยทั่วถึงกัน<br>
  [๖๐๕] ข้าพระองค์ทั้งสองขอทูลถามพระโคดมผู้มีพระจักษุ<br>
  ผู้เสด็จอุบัติดีแล้วในโลกว่า<br>
  บุคคลเป็นพราหมณ์เพราะชาติกำเนิด<br>
  หรือเพราะกรรมหนอ<br>
  ขอพระองค์โปรดตรัสบอกข้าพระองค์ทั้งสอง<br>
  ผู้ไม่รู้ให้รู้จักพราหมณ์ที่แท้จริงด้วยเถิด<br>
  (พระผู้มีพระภาคตรัสตอบดังนี้)<br>
  [๖๐๖] วาเสฏฐะ เราจะพยากรณ์ถึงความพิสดาร<br>
  แห่งชาติกำเนิดของสัตว์ทั้งหลาย<br>
  ตามลำดับความเหมาะสมแก่เธอ<br>
  เพราะว่าสัตว์ทั้งหลายมีชาติกำเนิดแตกต่างกันหลายเผ่าพันธุ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  [๖๐๗] เธอทั้งหลายย่อมรู้จักหญ้าและต้นไม้<br>
  แต่หญ้าและต้นไม้ก็ไม่ยอมรับว่าเป็นหญ้าเป็นต้นไม้<br>
  หญ้าและต้นไม้นั้นมีสัณฐานสำเร็จมาแต่กำเนิด<br>
  เพราะธรรมชาติของมันต่างกัน<br>
  [๖๐๘] ต่อไป เธอทั้งหลายจงรู้จักแมลง ตั๊กแตน<br>
  ตลอดจนถึงมดดำ มดแดง<br>
  สัตว์เหล่านั้นต่างมีรูปร่างสัณฐานไปตามกำเนิด<br>
  เพราะกำเนิดของสัตว์เหล่านั้นต่างกัน<br>
  [๖๐๙] เธอทั้งหลายจงรู้จักสัตว์สี่เท้า ทั้งขนาดเล็ก ขนาดใหญ่<br>
  สัตว์เหล่านั้นมีรูปร่างสัณฐานไปตามกำเนิด<br>
  เพราะกำเนิดของสัตว์เหล่านั้นต่างกัน<br>
  [๖๑๐] เธอทั้งหลายจงรู้จักสัตว์เลื้อยคลาน<br>
  ที่ใช้ท้องแทนเท้า มีสันหลังยาว<br>
  สัตว์เหล่านั้นมีรูปร่างสัณฐานไปตามกำเนิด<br>
  เพราะกำเนิดของสัตว์เหล่านั้นต่างกัน<br>
  [๖๑๑] ต่อไป เธอทั้งหลายจงรู้จักปลา<br>
  และสัตว์น้ำประเภทอื่นที่เกิดเที่ยวหากินอยู่ในน้ำ<br>
  สัตว์เหล่านั้นมีรูปร่างสัณฐานไปตามกำเนิด<br>
  เพราะกำเนิดของสัตว์เหล่านั้นต่างกัน<br>
  [๖๑๒] ต่อไป เธอทั้งหลายจงรู้จักสัตว์ปีกที่บินไปในอากาศ<br>
  สัตว์เหล่านั้นมีรูปร่างสัณฐานไปตามกำเนิด<br>
  เพราะกำเนิดของสัตว์เหล่านั้นต่างกัน<br>
  [๖๑๓] ในหมู่มนุษย์ ไม่มีรูปร่างสัณฐานแตกต่างกันไป<br>
  ตามกำเนิดมากมาย เหมือนกำเนิดของสัตว์เหล่านี้เลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  [๖๑๔] คือ ไม่มีการกำหนดว่า เป็นพราหมณ์ เป็นกษัตริย์เป็นต้น<br>
  ด้วยผม ศีรษะ ใบหู นัยน์ตา ใบหน้า จมูก ริมฝีปาก คิ้ว<br>
  [๖๑๕] คอ บ่า ท้อง หลัง สะโพก อก<br>
  ซอกอวัยวะ อวัยวะสืบพันธุ์<br>
  [๖๑๖] มือ เท้า นิ้วมือ เล็บ แข้ง ขาอ่อน<br>
  ผิวพรรณ หรือเสียง<br>
  ในหมู่มนุษย์จึงไม่มีรูปร่างสัณฐาน<br>
  แตกต่างกันตามกำเนิดมากมาย<br>
  เหมือนในกำเนิดอื่น ๆ เลย<br>
  [๖๑๗] ในหมู่มนุษย์ไม่มีลักษณะเฉพาะตัวในสรีระของแต่ละคน<br>
  และในหมู่มนุษย์ การเรียกชื่อต่างกันว่า พราหมณ์ กษัตริย์ เป็นต้น<br>
  ท่านบัญญัติเรียกเพียงโวหาร<br>
  [๖๑๘] ในหมู่มนุษย์ ใครก็ตามอาศัยโครักขกรรมเลี้ยงชีพ<br>
  วาเสฏฐะ เธอจงรู้อย่างนี้ว่า<br>
  ผู้นั้นเรียกว่า ชาวนา ไม่เรียกว่า พราหมณ์<br>
  [๖๑๙] ในหมู่มนุษย์ ใครก็ตามเลี้ยงชีพ<br>
  ด้วยการช่างฝีมืออันเป็นศิลปะต่าง ๆ<br>
  วาเสฏฐะ เธอจงรู้อย่างนี้ว่า<br>
  ผู้นั้นเรียกว่า ช่างศิลป์ ไม่เรียกว่า พราหมณ์<br>
  [๖๒๐] ในหมู่มนุษย์ ใครก็ตามอาศัยการค้าขายเลี้ยงชีพ<br>
  วาเสฏฐะ เธอจงรู้อย่างนี้ว่า<br>
  ผู้นั้นเรียกว่า พ่อค้า ไม่เรียกว่า พราหมณ์<br>
  [๖๒๑] ในหมู่มนุษย์ ใครก็ตามเลี้ยงชีพด้วยการรับใช้ผู้อื่น<br>
  วาเสฏฐะ เธอจงรู้อย่างนี้ว่า<br>
  ผู้นั้นเรียกว่า คนรับใช้ ไม่เรียกว่า พราหมณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  [๖๒๒] ในหมู่มนุษย์ ใครก็ตามอาศัยการลักทรัพย์ผู้อื่นเลี้ยงชีพ<br>
  วาเสฏฐะ เธอจงรู้อย่างนี้ว่า<br>
  ผู้นั้นเรียกว่า โจร ไม่เรียกว่า พราหมณ์<br>
  [๖๒๓] ในหมู่มนุษย์ ใครก็ตามอาศัยลูกศรและศัสตราเลี้ยงชีพ<br>
  วาเสฏฐะ เธอจงรู้อย่างนี้ว่า<br>
  ผู้นั้นเรียกว่า ทหารอาชีพ ไม่เรียกว่า พราหมณ์<br>
  [๖๒๔] ในหมู่มนุษย์ ใครก็ตามเลี้ยงชีพด้วยการเป็นปุโรหิต<br>
  วาเสฏฐะ เธอจงรู้อย่างนี้ว่า<br>
  ผู้นั้นเรียกว่า ผู้เป็นที่เคารพบูชา ไม่เรียกว่า พราหมณ์<br>
  [๖๒๕] ในหมู่มนุษย์ ใครก็ตามปกครองท้องถิ่นและแว่นแคว้น<br>
  วาเสฏฐะ เธอจงรู้อย่างนี้ว่า<br>
  ผู้นั้นเรียกว่า พระราชา ไม่เรียกว่า พราหมณ์<br>
  [๖๒๖] ผู้ถือกำเนิดจากมารดา (ที่เป็นพราหมณ์)<br>
  เราไม่เรียกว่า พราหมณ์<br>
  เขาเป็นเพียงผู้ชื่อว่า โภวาที เท่านั้น<br>
  เขายังมีกิเลสเครื่องกังวล<br>
  แต่เราเรียกผู้ที่ไม่มีกิเลสเครื่องกังวล<br>
  ไม่ถือมั่นเท่านั้นว่า พราหมณ์๑<br>
  [๖๒๗] ผู้ตัดสังโยชน์ได้หมดสิ้น ไม่สะดุ้ง<br>
  ผู้ล่วงพ้นกิเลสเครื่องข้องได้ ผู้ปราศจากโยคะ<br>
  เราเรียกว่า พราหมณ์<br>
  [๖๒๘] ผู้ตัดชะเนาะ เชือกหนัง และเงื่อน<br>
  พร้อมทั้งสายรัดได้ ถอดลิ่มสลัก เป็นผู้ตรัสรู้แล้ว<br>
  เราเรียกว่า พราหมณ์<br><br>เชิงอรรถ :<br>
  ๑ ดูธรรมบทข้อ ๓๙๖-๔๒๓ หน้า ๑๕๘ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๔๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  [๖๒๙] ผู้ไม่ประทุษร้าย อดกลั้นคำด่า<br>
  การฆ่า และการจองจำได้<br>
  มีขันติเป็นพลัง มีขันติเป็นกำลังพล<br>
  เราเรียกว่า พราหมณ์<br>
  [๖๓๐] ผู้ไม่มักโกรธ มีศีล มีวัตร<br>
  ไม่มีตัณหาเครื่องฟูขึ้น ฝึกตนได้แล้ว<br>
  มีสรีระเป็นร่างกายสุดท้าย<br>
  เราเรียกว่า พราหมณ์<br>
  [๖๓๑] ผู้ใดไม่ติดในกามทั้งหลาย<br>
  เหมือนน้ำไม่ติดอยู่บนใบบัว<br>
  เหมือนเมล็ดพันธุ์ผักกาดไม่ติดอยู่บนปลายเหล็กแหลม<br>
  เราเรียกผู้นั้นว่า พราหมณ์<br>
  [๖๓๒] ผู้ใดในธรรมวินัยนี้ รู้ชัดความสิ้นทุกข์ของตน<br>
  ปลงภาระได้แล้ว ปราศจากโยคะ<br>
  เราเรียกผู้นั้นว่า พราหมณ์<br>
  [๖๓๓] ผู้มีปัญญาลึกซึ้ง เป็นนักปราชญ์<br>
  ฉลาดในทางและมิใช่ทาง<br>
  บรรลุประโยชน์สูงสุด<br>
  เราเรียกว่า พราหมณ์<br>
  [๖๓๔] ผู้ไม่คลุกคลีกับคน ๒ จำพวก<br>
  คือ คฤหัสถ์ และบรรพชิต<br>
  ไม่มีความอาลัยเที่ยวไป มีความปรารถนาน้อย<br>
  เราเรียกว่า พราหมณ์<br>
  [๖๓๕] ผู้ใดละวางโทษทัณฑ์ในสัตว์ทั้งหลาย<br>
  ไม่ว่าจะเป็นสัตว์ที่ยังหวาดสะดุ้ง และสัตว์ที่มั่นคง<br>
  ไม่ฆ่าเอง ไม่ใช้ให้คนอื่นฆ่า<br>
  เราเรียกผู้นั้นว่า พราหมณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  [๖๓๖] ผู้ไม่มุ่งร้ายในหมู่คนผู้มุ่งร้าย<br>
  ผู้สงบในหมู่คนผู้ชอบหาเรื่องใส่ตน<br>
  ผู้ไม่ถือมั่นในหมู่คนผู้ถือมั่น<br>
  เราเรียกว่า พราหมณ์<br>
  [๖๓๗] ผู้ใดทำราคะ โทสะ โมหะ มานะ และมักขะให้ตกไป<br>
  เหมือนเมล็ดพันธุ์ผักกาดตกไปจากปลายเหล็กแหลม<br>
  เราเรียกผู้นั้นว่า พราหมณ์<br>
  [๖๓๘] ผู้กล่าวคำที่ไม่หยาบคาย สื่อความหมายได้<br>
  เป็นคำจริง ไม่เป็นเหตุให้ใคร ๆ ขัดเคือง<br>
  เราเรียกว่า พราหมณ์<br>
  [๖๓๙] ผู้ใดในโลกนี้ ไม่ถือเอาสิ่งของที่เจ้าของมิได้ให้<br>
  ไม่ว่ายาวหรือสั้น เล็กหรือใหญ่ งามหรือไม่งาม<br>
  เราเรียกผู้นั้นว่า พราหมณ์<br>
  [๖๔๐] ผู้ใดไม่มีความหวังในโลกนี้และโลกหน้า<br>
  ปราศจากความหวัง ปราศจากโยคะ<br>
  เราเรียกผู้นั้นว่า พราหมณ์<br>
  [๖๔๑] ผู้ใดไม่มีความอาลัย หมดความสงสัยเพราะรู้ชัด<br>
  หยั่งลงสู่อมตะ บรรลุแล้ว<br>
  เราเรียกผู้นั้นว่า พราหมณ์<br>
  [๖๔๒] ผู้ใดในโลกนี้ละบุญและบาปทั้งสองได้<br>
  พ้นจากกิเลสเครื่องข้องได้ ไม่เศร้าหมอง<br>
  ปราศจากกิเลสดุจธุลี เป็นผู้บริสุทธิ์<br>
  เราเรียกผู้นั้นว่า พราหมณ์<br>
  [๖๔๓] ผู้บริสุทธิ์ดุจจันทร์แจ่ม<br>
  มีจิตผ่องใส ไม่ขุ่นมัว<br>
  เป็นผู้สิ้นความยินดีในภพ<br>
  เราเรียกว่า พราหมณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  [๖๔๔] ผู้ใดก้าวพ้นทางอ้อม๑ทางหล่ม๒<br>
  สงสาร และโมหะได้แล้ว<br>
  ข้ามไปถึงฝั่งแล้ว เจริญฌาน<br>
  ไม่หวั่นไหว หมดความสงสัย<br>
  ดับเย็น เพราะไม่ถือมั่น<br>
  เราเรียกผู้นั้นว่า พราหมณ์<br>
  [๖๔๕] ผู้ใดในโลกนี้ละกามได้แล้ว<br>
  ออกบวชเป็นบรรพชิต<br>
  เป็นผู้สิ้นกามและภพ<br>
  เราเรียกผู้นั้นว่า พราหมณ์<br>
  [๖๔๖] ผู้ใดในโลกนี้ละตัณหาได้เด็ดขาด<br>
  ออกบวชเป็นบรรพชิต<br>
  เป็นผู้สิ้นตัณหาและภพ<br>
  เราเรียกผู้นั้นว่า พราหมณ์<br>
  [๖๔๗] ผู้ละกิเลสเครื่องประกอบอันเป็นของมนุษย์ได้๓<br>
  ล่วงพ้นกิเลสเครื่องประกอบอันเป็นทิพย์ได้แล้ว<br>
  เป็นผู้ปราศจากโยคะทั้งปวง<br>
  เราเรียกผู้นั้นว่า พราหมณ์<br>
  [๖๔๘] ผู้ละทั้งความยินดี๔ และความไม่ยินดี๕<br>
  เป็นผู้เยือกเย็น หมดอุปธิกิเลส<br><br>เชิงอรรถ :<br>
  ๑ ทางอ้อม ในที่นี้หมายถึงราคะ (ขุ.สุ.อ. ๒/๖๔๔/๒๙๙)<br>
  ๒ ทางหล่ม ในที่นี้หมายถึงกิเลส (ขุ.สุ.อ. ๒/๖๔๔/๒๙๙)<br>
  ๓ ดูเชิงอรรถที่ ๑ หน้า ๑๖๖ ในเล่มนี้<br>
  ๔ ดูเชิงอรรถที่ ๓ หน้า ๑๖๖ ในเล่มนี้<br>
  ๕ ดูเชิงอรรถที่ ๔ หน้า ๑๖๖ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  ครอบงำโลกทั้งหมด เป็นผู้แกล้วกล้า<br>
  เราเรียกผู้นั้นว่า พราหมณ์<br>
  [๖๔๙] ผู้ใดรู้การจุติและการอุบัติ<br>
  ของสัตว์ทั้งหลายโดยประการทั้งปวง<br>
  เราเรียกผู้นั้นซึ่งเป็นผู้ไม่ติดข้อง ไปดีแล้ว<br>
  และตรัสรู้แล้วว่า พราหมณ์<br>
  [๖๕๐] ผู้ใดมีคติที่เทวดา คนธรรพ์ และมนุษย์ก็รู้ไม่ได้<br>
  เราเรียกผู้นั้นซึ่งเป็นอรหันตขีณาสพว่า พราหมณ์<br>
  [๖๕๑] ผู้ใดไม่มีกิเลสเครื่องกังวล<br>
  ทั้งในอดีต ปัจจุบัน และอนาคต<br>
  เราเรียกผู้นั้นซึ่งเป็นผู้ไม่มีกิเลสเครื่องกังวล<br>
  หมดความยึดมั่นถือมั่นว่า พราหมณ์<br>
  [๖๕๒] ผู้องอาจ ผู้ประเสริฐ ผู้แกล้วกล้า<br>
  ผู้แสวงหาคุณอันยิ่งใหญ่ ผู้ชำนะแล้ว<br>
  ผู้ไม่หวั่นไหว ผู้ชำระแล้ว และผู้ตรัสรู้แล้ว<br>
  เราเรียกว่า พราหมณ์<br>
  [๖๕๓] ผู้ใดระลึกอดีตชาติได้ เห็นสวรรค์และอบาย<br>
  บรรลุภาวะที่สิ้นสุดการเกิด<br>
  เราเรียกผู้นั้นว่า พราหมณ์<br>
  [๖๕๔] อันที่จริง ชื่อและโคตรที่เขากำหนดให้กันนั้น<br>
  เป็นเพียงสมมติบัญญัติในโลก<br>
  ชื่อและโคตรปรากฏอยู่ได้เพราะรู้ตามกันมา<br>
  ญาติสาโลหิตกำหนดไว้ในการเกิดนั้น ๆ<br>
  [๖๕๕] ชื่อและโคตรที่กำหนดเรียกกันนี้<br>
  เป็นความเห็นที่ฝังแน่นอยู่ในใจมานานของคนผู้ไม่รู้ความจริง<br>
  เมื่อไม่รู้จึงกล่าวว่า บุคคลเป็นพราหมณ์เพราะชาติกำเนิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๙. วาเสฏฐสูตร<br>
  [๖๕๖] บุคคลจะชื่อว่า เป็นพราหมณ์เพราะชาติกำเนิดก็หามิได้<br>
  จะชื่อว่ามิใช่พราหมณ์เพราะชาติกำเกิดก็หามิได้<br>
  แต่ชื่อว่าเป็นพราหมณ์เพราะกรรม<br>
  ชื่อว่ามิใช่พราหมณ์เพราะกรรม<br>
  [๖๕๗] บุคคลชื่อว่าเป็นชาวนาเพราะกรรม<br>
  ชื่อว่าเป็นช่างศิลป์ เป็นพ่อค้า เป็นคนรับใช้ ก็เพราะกรรม<br>
  [๖๕๘] ชื่อว่าเป็นโจร เป็นทหารอาชีพ เป็นปุโรหิต<br>
  แม้กระทั่งเป็นพระราชา ก็เพราะกรรมทั้งนั้น<br>
  [๖๕๙] บัณฑิตผู้มีปกติเห็นปฏิจจสมุปบาท<br>
  ฉลาดในกรรมและวิบาก<br>
  ย่อมเห็นกรรมตามความเป็นจริงอย่างนี้<br>
  [๖๖๐] สัตว์โลกย่อมเป็นไปตามกรรม<br>
  หมู่สัตว์เป็นไปตามกรรม<br>
  สัตว์ทั้งหลายมีกรรมเป็นเครื่องผูกพัน<br>
  เปรียบเหมือนรถที่แล่นไปมีหมุดเป็นเครื่องตรึงไว้ ฉะนั้น<br>
  [๖๖๑] บุคคลจะเป็นพราหมณ์ ก็เพราะกรรมอันประเสริฐนี้<br>
  คือ ตบะ พรหมจรรย์ สัญญมะ ทมะ๑<br>
  กรรมอันประเสริฐนี้นำความเป็นพราหมณ์ที่สูงสุดมาให้<br>
  [๖๖๒] บุคคลสมบูรณ์ด้วยวิชชา ๓<br>
  มีความสงบ สิ้นภพใหม่แล้ว<br><br>เชิงอรรถ :<br>
  ๑ ตบะ หมายถึงการสำรวมอินทรีย์ พรหมจรรย์ หมายถึงการประพฤติธรรมอันประเสริฐ สัญญมะ<br>
  หมายถึงมีศีล ทมะ หมายถึงมีปัญญา (ขุ.สุ.อ. ๒/๖๖๑/๓๐๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๐. โกกาลิกสูตร<br>
  วาเสฏฐะ เธอจงรู้อย่างนี้ว่า<br>
  บุคคลนั้นเป็นทั้งพรหม และท้าวสักกะของบัณฑิตผู้รู้แจ้งอยู่<br>
  เมื่อพระผู้มีพระภาคตรัสอย่างนี้แล้ว วาเสฏฐมาณพและภารทวาชมาณพได้<br>
  กราบทูลดังนี้ว่า ข้าแต่ท่านพระโคดม พระภาษิตของท่านพระโคดมชัดเจนไพเราะ<br>
  ยิ่งนัก ฯลฯ ขอท่านพระโคดมจงทรงจำพวกข้าพระองค์ว่าเป็นอุบาสกผู้ถึงสรณะ<br>
  ตั้งแต่วันนี้เป็นต้นไปจนตลอดชีวิต<br>
  วาเสฏฐสูตรที่ ๙ จบ</p>
<p> ๑๐. โกกาลิกสูตร๑<br>
  ว่าด้วยพระโกกาลิกะ<br>
  ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถบิณฑิก-<br>
  เศรษฐี เขตกรุงสาวัตถี ครั้งนั้นแล โกกาลิกภิกษุเข้าไปเฝ้าพระผู้มีพระภาคถึงที่<br>
  ประทับ ถวายอภิวาทแล้วนั่ง ณ ที่สมควร ได้กราบทูลดังนี้ว่า ข้าแต่พระองค์<br>
  ผู้เจริญ ท่านพระสารีบุตรและท่านพระโมคคัลลานะเป็นผู้มีความปรารถนาชั่ว<br>
  ลุอำนาจความปรารถนาชั่ว<br>
  เมื่อโกกาลิกภิกษุกราบทูลอย่างนี้แล้ว พระผู้มีพระภาคได้ตรัสกับโกกาลิก-<br>
  ภิกษุดังนี้ว่า โกกาลิกะ เธออย่ากล่าวอย่างนั้น เธออย่ากล่าวอย่างนั้น เธอจง<br>
  ทำจิตให้เลื่อมใสในสารีบุตรและโมคคัลลานะเถิด สารีบุตรและโมคคัลลานะเป็นผู้มีศีล<br>
  เป็นที่รัก<br><br>เชิงอรรถ :<br>
  ๑ ดูเทียบ สํ.ส. (แปล) ๑๕/๑๘๑/๒๔๘, องฺ.ทสก. (แปล) ๒๔/๘๙/๒๐๐-๒๐๔<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๐. โกกาลิกสูตร<br>
  แม้ครั้งที่ ๒ โกกาลิกภิกษุก็กราบทูลพระผู้มีพระภาคดังนี้ว่า ข้าแต่พระองค์<br>
  ผู้เจริญ แม้พระผู้มีพระภาคทรงเป็นที่ตั้งแห่งศรัทธาของข้าพระองค์ มีพระพุทธพจน์<br>
  ที่ข้าพระองค์เชื่อถือได้ก็จริง แต่ท่านพระสารีบุตรและท่านพระโมคคัลลานะเป็นผู้มี<br>
  ความปรารถนาชั่ว ลุอำนาจความปรารถนาชั่ว<br>
  พระผู้มีพระภาคได้ตรัสกับโกกาลิกภิกษุดังนี้ว่า โกกาลิกะ เธออย่ากล่าวอย่างนั้น<br>
  เธออย่ากล่าวอย่างนั้น เธอจงทำจิตให้เลื่อมใสในสารีบุตรและโมคคัลลานะเถิด<br>
  สารีบุตรและโมคคัลลานะเป็นผู้มีศีลเป็นที่รัก<br>
  แม้ครั้งที่ ๓ โกกาลิกภิกษุก็กราบทูลพระผู้มีพระภาคดังนี้ว่า ข้าแต่พระองค์<br>
  ผู้เจริญ แม้พระผู้มีพระภาคทรงเป็นที่ตั้งแห่งศรัทธาของข้าพระองค์ มีพระพุทธพจน์<br>
  ที่ข้าพระองค์เชื่อถือได้ก็จริง แต่ท่านพระสารีบุตรและท่านพระโมคคัลลานะเป็นผู้มี<br>
  ความปรารถนาชั่ว ลุอำนาจความปรารถนาชั่ว<br>
  พระผู้มีพระภาคได้ตรัสกับโกกาลิกภิกษุดังนี้ว่า โกกาลิกะ เธออย่ากล่าว<br>
  อย่างนั้น เธออย่ากล่าวอย่างนั้น เธอจงทำจิตให้เลื่อมใสในสารีบุตรและโมคคัลลานะ<br>
  เถิด สารีบุตรและโมคคัลลานะเป็นผู้มีศีลเป็นที่รัก<br>
  ครั้งนั้น โกกาลิกภิกษุลุกจากอาสนะ ถวายอภิวาทพระผู้มีพระภาค กระทำ<br>
  ประทักษิณแล้วจากไป<br>
  เมื่อโกกาลิกภิกษุจากไปไม่นาน ร่างกายก็มีตุ่มขนาดเท่าเมล็ดพันธุ์ผักกาดเกิด<br>
  ขึ้นทั่วร่าง ตุ่มเหล่านั้นโตเท่าเมล็ดพันธุ์ผักกาด แล้วก็โตเท่าเมล็ดถั่วเขียว
  โตเท่า<br>
  เมล็ดถั่วดำ โตเท่าเมล็ดพุทรา โตเท่าเมล็ดกระเบา โตเท่าผลมะขามป้อม โตเท่า<br>
  ผลมะตูมอ่อน เท่าผลมะตูมแก่ แล้วก็แตกเยิ้ม หนองและเลือดไหลออกมา<br>
  โกกาลิกภิกษุเพราะทนพิษตุ่มแตกนั้นไม่ไหวจึงมรณภาพลงในขณะนั้น และเมื่อ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๐. โกกาลิกสูตร<br>
  มรณภาพลงแล้วได้ไปเกิดในปทุมนรก เพราะมีจิตผูกอาฆาตในท่านพระสารีบุตรและ<br>
  ท่านพระโมคคัลลานะ<br>
  ครั้งนั้น เมื่อราตรีผ่านไป๑ ท้าวสหัมบดีพรหมมีวรรณะงดงามยิ่งนัก เปล่งรัศมี<br>
  ให้สว่างไปทั่วพระเชตวัน เข้าไปเฝ้าพระผู้มีพระภาคถึงที่ประทับ ถวายอภิวาทแล้วยืน<br>
  อยู่ ณ ที่สมควร ได้กราบทูลพระผู้มีพระภาคดังนี้ว่า ข้าแต่พระองค์ผู้เจริญ<br>
  โกกาลิกภิกษุมรณภาพแล้วไปเกิดในปทุมนรก เพราะมีจิตผูกอาฆาตในท่านพระสารีบุตร<br>
  และท่านพระโมคคัลลานะ<br>
  ท้าวสหัมบดีพรหมครั้นกราบทูลอย่างนี้แล้ว ถวายอภิวาทพระผู้มีพระภาค<br>
  กระทำประทักษิณแล้วหายไป ณ ที่นั้นแล<br>
  ครั้นคืนนั้นผ่านไป พระผู้มีพระภาคได้รับสั่งเรียกภิกษุทั้งหลายมาตรัสว่า<br>
  ภิกษุทั้งหลาย เมื่อคืนนี้ เมื่อราตรีผ่านไป ท้าวสหัมบดีพรหม ฯลฯ ภิกษุ<br>
  ทั้งหลาย ท้าวสหัมบดีพรหมครั้นกล่าวอย่างนี้แล้ว ก็กระทำประทักษิณแล้วหายไป<br>
  ณ ที่นั้นแล<br>
  เมื่อพระผู้มีพระภาคตรัสอย่างนี้เแล้ว ภิกษุรูปหนึ่งได้ทูลถามพระผู้มีพระภาค<br>
  ว่า ข้าแต่พระองค์ผู้เจริญ ประมาณอายุในปทุมนรกนานเท่าไรหนอ<br>
  พระผู้มีพระภาคตรัสว่า ภิกษุ ประมาณอายุในปทุมนรกนานมาก ประมาณ<br>
  อายุในปทุมนรกนั้น ยากที่จะนับได้ว่า ประมาณเท่านี้ปี ประมาณ ๑๐๐ ปีเท่านี้<br>
  ประมาณ ๑,๐๐๐ ปีเท่านี้ ประมาณ ๑๐๐,๐๐๐ ปีเท่านี้<br>
  ภิกษุนั้นทูลถามอีกว่า ข้าแต่พระองค์ผู้เจริญ พระองค์พอจะยกอุปมาได้<br>
  หรือไม่ พระพุทธเจ้าข้า<br><br>เชิงอรรถ :<br>
  ๑ ดูเชิงอรรถที่ ๔ หน้า ๖ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๐. โกกาลิกสูตร<br>
  พระผู้มีพระภาคตรัสตอบว่า ได้ ภิกษุ แล้วตรัสว่า ภิกษุ หนึ่งเกวียน<br>
  เมล็ดงาของชาวโกศลมีอัตรา ๒๐ ขารี๑ ล่วงไปแล้ว ๑๐๐,๐๐๐ ปี บุรุษจึงนำ<br>
  เมล็ดงาออกจากเกวียนนั้น ๑ เมล็ด เมล็ดงาหนึ่งเกวียนของชาวโกศลซึ่งมีอัตรา<br>
  ๒๐ ขารีนั้น จะพึงหมดไปโดยทำนองนี้เร็วกว่า แต่ว่า ๑ อัพพุทนรก๒หาหมด<br>
  ไปไม่ ๒๐ อัพพุทนรก เป็น ๑ นิรัพพุทนรก ๒๐ นิรัพพุทนรก เป็น ๑ อพพนรก<br>
  ๒๐ อพพนรก เป็น ๑ อหหนรก ๒๐ อหหนรก เป็น ๑ อฏฏนรก ๒๐ อฏฏนรก<br>
  เป็น ๑ กุมุทนรก ๒๐ กุมุทนรก เป็น ๑ โสคันธิกนรก ๒๐ โสคันธิกนรก เป็น<br>
  ๑ อุปปลกนรก ๒๐ อุปปลกนรก เป็น ๑ ปุณฑรีกนรก ๒๐ ปุณฑรีกนรก เป็น<br>
  ๑ ปทุมนรก<br>
  ภิกษุ โกกาลิกภิกษุนี้เกิดในปทุมนรก เพราะมีจิตผูกอาฆาตในสารีบุตรและ<br>
  โมคคัลลานะ<br><br>เชิงอรรถ :<br>
  ๑ ขารี เป็นชื่อมาตราตวงชนิดหนึ่งของอินเดียโบราณ มีลำดับมาตราดังนี้<br>
  ๔ กุฑุวะ หรือปสตะ(ฟายมือ) เป็น ๑ ปัตถะ (กอบ)<br>
  ๔ ปัตถะ เป็น ๑ อาฬหกะ<br>
  ๔ อาฬหกะ เป็น ๑ โทณะ<br>
  ๔ โทณะ เป็น ๑ มาณิกา<br>
  ๔ มาณิกา เป็น ๑ ขารี<br>
  ๒๐ ขารี เป็น ๑ เกวียน<br>
  (ขุ.สุ.อ. ๒/๖๖๒/๓๐๗, อภิธา. ฏีกา คาถา ๔๘๐-๔๙๔)<br>
  ๒ อัพพุทนรก นิรัพพุทนรก อพพนรก อหหนรก อฏฏนรก กุมุทนรก โสคันธิกนรก อุปปลกนรก
  ปุณฑรีกนรก<br>
  ปทุมนรก ทั้งหมดนี้อยู่ในอเวจีมหานรก เป็นนรกเล็กอยู่ในนรกใหญ่ ไม่มีภูมิเป็นของตนเอง
  แต่เป็นที่ซึ่ง<br>
  สัตว์จะต้องรับกรรม เช่น อัพพุทนรก เป็นสถานที่ทรมานสัตว์โดยการนับชิ้นเนื้อเป็นเครื่องบอกระยะ<br>
  เวลาในการทรมานสัตว์ (องฺ.ทสก.อ. ๓/๘๙/๓๖๖, ขุ.สุ.อ. ๒/๖๖๒/๓๐๗)<br>
  อนึ่ง นรกเหล่านี้ปรากฏชื่อตามจำนวนสังขยา อรรถกถาให้นัยไว้ว่า นรกเหล่านี้มีวิธีนับระยะเวลาปี<br>
  ของอัพพุทนรกเป็นตัวอย่างดังนี้ คือ<br>
  ๑๐,๐๐๐,๐๐๐ ปี เป็น ๑ โกฏิ-ปี<br>
  ๑๐,๐๐๐,๐๐๐ โกฏิ-ปี เป็น ๑ ปโกฏิ-ปี<br>
  ๑๐,๐๐๐,๐๐๐ ปโกฏิ-ปี เป็น ๑ โกฏิปโกฏิ-ปี<br>
  ๑๐,๐๐๐,๐๐๐ โกฏิปโกฏิ-ปี เป็น ๑ นหุต-ปี<br>
  ๑๐,๐๐๐,๐๐๐ นหุต-ปี เป็น ๑ นินนหุต-ปี<br>
  ๑๐,๐๐๐,๐๐๐ นินนหุต-ปี เป็น ๑ อัพพุทะ-ปี<br>
  ต่อจากอัพพุทะไปใช้ ๑ x ๒๐ เช่น ๒๐ อัพพุทะ (๑ อัพพุทะ x ๒๐) ได้เท่ากับ ๑ นิรัพพุทะ
  เป็นต้น<br>
  (ขุ.สุ.อ. ๒/๖๖๒/๓๐๗, กัจ. ๕/๘/๓๙๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๐. โกกาลิกสูตร<br>
  พระผู้มีพระภาคผู้สุคตศาสดา ครั้นตรัสไวยากรณภาษิตนี้แล้ว จึงได้ตรัส<br>
  คาถาประพันธ์ต่อไปอีกว่า<br>
  [๖๖๓] ผรุสวาจา(คำหยาบ)เป็นเหมือนผึ่ง๑<br>
  เครื่องตัดตนของคนพาลผู้กล่าวคำชั่ว<br>
  ย่อมเกิดที่ปากของคนพาล<br>
  [๖๖๔] ผู้ใดสรรเสริญคนที่ควรติเตียน<br>
  หรือติเตียนคนที่ควรสรรเสริญ<br>
  ผู้นั้นชื่อว่าสั่งสมความผิดไว้ด้วยปาก<br>
  ย่อมไม่ประสบความสุข เพราะความผิดนั้น<br>
  [๖๖๕] การปราชัยด้วยทรัพย์<br>
  ในการเล่นการพนันจนหมดตัวนี้<br>
  เป็นความผิดเพียงเล็กน้อย<br>
  แต่การที่บุคคลมีใจประทุษร้าย<br>
  ในบุคคลผู้ดำเนินไปดีแล้วนี้เท่านั้น<br>
  เป็นความผิดมากกว่า<br>
  [๖๖๖] บุคคลผู้ตั้งวาจาและใจอันชั่ว<br>
  ติเตียนพระอริยะย่อมเข้าถึงนรก<br>
  สิ้น ๑๓๖,๐๐๐ นิรัพพุทกัป<br>
  กับอีก ๕ อัพพุทกัป<br>
  [๖๖๗] คนที่ชอบกล่าวคำไม่จริง<br>
  หรือคนที่ทำความชั่วแล้วกล่าวว่า<br>
  ฉันไม่ได้ทำ ต่างก็ตกนรก๒<br><br>เชิงอรรถ :<br>
  ๑ คำว่า ผึ่ง หมายถึงชื่อเครื่องมือสำหรับถากไม้ชนิดหนึ่ง รูปคล้ายจอบ (พจนานุกรม
  ฉบับราชบัณฑิตย-<br>
  สถาน พ.ศ.๒๕๒๕)<br>
  ๒ ดู ธรรมบท ข้อ ๓๐๖ หน้า ๑๒๘, อุทาน ข้อ ๓๘ หน้า ๒๔๘, อิติวุตตกะ ข้อ ๔๘ หน้า
  ๓๙๙<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๕๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๐. โกกาลิกสูตร<br>
  คน ๒ จำพวกนั้น ต่างก็มีกรรมชั่ว<br>
  ตายไปแล้วมีคติเท่าเทียมกันในโลกหน้า<br>
  [๖๖๘] บุคคลใดประทุษร้ายต่อคนผู้ไม่ประทุษร้าย<br>
  เป็นผู้บริสุทธิ์ ไม่มีกิเลสเพียงดังเนิน<br>
  บาปย่อมกลับมาถึงบุคคลนั้นซึ่งเป็นคนพาลอย่างแน่แท้<br>
  ดุจผงธุลีอันละเอียดที่บุคคลซัดไปทวนลม ฉะนั้น๑<br>
  [๖๖๙] ผู้หมกมุ่นในความโลภต่าง ๆ ไม่มีศรัทธา<br>
  มีนิสัยหยาบกระด้าง ไม่รู้พุทธพจน์<br>
  มีความตระหนี่ ชอบพูดส่อเสียด<br>
  ย่อมใช้วาจากล่าวร้ายผู้อื่น<br>
  [๖๗๐] โกกาลิกะผู้มีปากเป็นหล่ม ชอบพูดเท็จ<br>
  ไม่ใช่คนดี ชอบกำจัดความเจริญของตน<br>
  เป็นคนชั่ว ชอบทำแต่กรรมชั่ว<br>
  เป็นคนต่ำช้า เป็นคนอาภัพ เป็นอวชาตบุตร<br>
  เธออย่าพูดมากในที่นี้ อย่าต้องเป็นสัตว์นรกเลย<br>
  [๖๗๑] เธอย่อมเกลี่ยธุลีคือกิเลสลงใส่ตน<br>
  ไม่เป็นประโยชน์เกื้อกูลแก่ตนเองเลย<br>
  เธอชอบทำกรรมหยาบช้าแล้ว ยังติเตียนสัตบุรุษ<br>
  เธอประพฤติทุจริตมากมาย<br>
  ต้องไปเกิดในมหานรกเป็นเวลายาวนานแน่นอน<br>
  [๖๗๒] กรรม๒ของใคร ๆ ย่อมไม่สูญหายไปไหน<br>
  เขาต้องได้รับผลกรรมนั้น และเป็นเจ้าของกรรมนั้น<br><br>เชิงอรรถ :<br>
  ๑ ดูธรรมบท ข้อ ๑๒๕ หน้า ๗๐ ในเล่มนี้<br>
  ๒ กรรม ในที่นี้หมายถึงกุศลกรรม และอกุศลกรรม (ขุ.สุ.อ. ๒/๖๗๒/๓๐๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๐. โกกาลิกสูตร<br>
  คนโง่เขลาผู้ชอบทำกรรมชั่วหยาบ<br>
  จะประสบทุกข์ที่ตนได้รับในปรโลก<br>
  [๖๗๓] ผู้ทำกรรมชั่วย่อมเข้าถึงสถานที่ที่นายนิรยบาล<br>
  เอาขอเหล็กอันคมกริบมาเกี่ยวไว้<br>
  ถูกหลาวเหล็กอันคมกริบเสียบไว้<br>
  และมีก้อนเหล็กแดงโชติช่วงเป็นอาหาร<br>
  ตามสมควรแก่ความชั่ว ตามสมควรแก่กรรมชั่วที่ตนทำไว้<br>
  [๖๗๔] นายนิรยบาลทั้งหลายเมื่อพูดกับสัตว์นรก ก็พูดไม่ไพเราะ<br>
  สัตว์นรกเหล่านั้นจะวิ่งหนีไปก็ไม่ได้<br>
  จะเข้าไปขอความช่วยเหลือก็ไม่ได้<br>
  จึงนอนอยู่บนถ่านเพลิงอันลาดไว้<br>
  เข้าไปสู่กองไฟอันลุกโพลง<br>
  [๖๗๕] นายนิรยบาลเอาข่ายเหล็กพันสัตว์นรก<br>
  แล้วทุบด้วยฆ้อนเหล็กในที่นั้น ๆ<br>
  สัตว์นรกทั้งหลายเข้าไปสู่นรกหมอกควันที่มืดทึบ<br>
  ซึ่งปกคลุมอบอวลไปทั่วดุจกลุ่มหมอก<br>
  [๖๗๖] ต่อจากนั้น สัตว์นรกเหล่านั้น<br>
  ก็เข้าไปสู่โลหกุมภีนรกที่มีเปลวไฟลุกโพลง<br>
  ลอยวนขึ้นลงพร้อมกับถูกไฟไหม้อยู่<br>
  ในหม้อเหล็กที่ติดไฟลุกนั้นเป็นเวลานานแสนนาน<br>
  [๖๗๗] สัตว์นรกผู้ทำกรรมชั่วหยาบไว้ประจำ<br>
  จะพลิกหนีไปทางทิศใด ๆ<br>
  ก็ถูกไฟตามเผาไหม้อยู่<br>
  ในหม้อเหล็กร้อนแดงที่ปนด้วยหนองและเลือด<br>
  ได้รับทุกข์ระกำลำบาก<br>
  ซ้ำยังแปดเปื้อนหนองและเลือดอยู่ในโลหกุมภีนรกนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๐. โกกาลิกสูตร<br>
  [๖๗๘] สัตว์นรกผู้ทำกรรมชั่วหยาบไว้ประจำ<br>
  ย่อมหมกไหม้อยู่ในน้ำที่มีหมู่หนอนยั้วเยี้ยในโลหกุมภี<br>
  นรกแต่ละขุมนั้น ๆ ไม่มีฝั่งที่จะให้ขึ้นอาศัยเลย<br>
  เพราะมีกระทะครอบอยู่อย่างมิดชิดรอบทุกทิศ<br>
  [๖๗๙] ยังมีป่าไม้ที่มีใบคม เหมือนดาบขึ้นอยู่ทั่วไป<br>
  ซึ่งพวกสัตว์นรกเข้าไปก็จะถูกตัดลำตัวขาดทันที<br>
  นายนิรยบาลก็จะเอาเบ็ดเกี่ยวลิ้น<br>
  ทรมานด้วยการดึงออกมาเรื่อย ๆ<br>
  [๖๘๐] ต่อจากนั้น สัตว์นรกนั้นต้องตกนรกน้ำกรดซึ่งเป็นแอ่ง<br>
  ถูกคมมีดโกนคมกริบกรีดตามตัว<br>
  สัตว์ที่โง่เขลาชอบทำบาปไว้มาก<br>
  จึงต้องตกลงไปบนคมมีดโกนนั้น<br>
  [๖๘๑] เพราะได้เคยก่อกรรมทำเข็ญไว้<br>
  สัตว์นรกจึงถูกสุนัขดำด่าง<br>
  และสุนัขจิ้งจอกรุมทึ้งกัดกิน ร้องคร่ำครวญอยู่ในที่นั้น ๆ<br>
  ซ้ำยังถูกฝูงแร้ง กา และนกตะกรุมรุมทึ้งจิกกินอีก<br>
  [๖๘๒] คนผู้ชอบทำกรรมชั่วหยาบเป็นประจำ ต้องรู้แก่ใจว่า<br>
  การดำรงอยู่ในนรกนี้ทุกข์ยากลำบากจริง ๆ<br>
  เพราะฉะนั้น นรชนจึงควรรีบทำกิจที่ควรทำแต่ตอนที่ยังมีชีวิตอยู่นี้<br>
  และไม่ควรประมาท<br>
  [๖๘๓] เกวียนบรรทุกงาที่ผู้รู้ทั้งหลายนับคำนวณ<br>
  แล้วนำเข้าไปเปรียบกับอายุสัตว์ที่เกิดในปทุมนรก<br>
  ก็ได้เท่ากับ ๕๑,๒๐๐ โกฏิ<br>
  [๖๘๔] สัตว์นรกทั้งหลาย ต้องอยู่ในนรกซึ่งมีทุกข์มากมาย<br>
  ตามที่เรากล่าวไว้ในที่นี้ ตลอดระยะเวลายาวนาน<br>
  เพราะฉะนั้น บุคคลควรกำหนดรักษาวาจาใจให้เป็นปกติ<br>
  ในท่านผู้บริสุทธิ์ มีศีลเป็นที่รัก และมีคุณงามความดี<br>
  โกกาลิกสูตรที่ ๑๐ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๑. นาลกสูตร<br>
  ๑๑. นาลกสูตร<br>
  ว่าด้วยนาลกดาบสทูลถามปัญหา<br>
  [๖๘๕] อสิตฤๅษีอยู่ในที่พักกลางวัน ได้เห็นท้าวสักกะจอมเทพ<br>
  และทวยเทพชั้นดาวดึงส์มีใจชื่นชมโสมนัส<br>
  ยกผ้าทิพย์ขึ้นชมเชยอยู่มิได้ขาด<br>
  ณ ที่สถิตอันสะอาด<br>
  [๖๘๖] ครั้นเห็นแล้วจึงทำความนอบน้อม<br>
  พลางถามเทวดาทั้งหลายผู้มีใจเบิกบานในที่นั้นว่า<br>
  เพราะเหตุไร ทวยเทพจึงดีใจอย่างล้นเหลือ<br>
  เพราะอาศัยอะไร ท่านทั้งหลายจึงยกผ้าทิพย์ขึ้นแล้วรื่นเริงอยู่เช่นนี้<br>
  [๖๘๗] แม้คราวที่เกิดสงครามกับพวกอสูร ทวยเทพได้ชัยชนะ<br>
  เหล่าอสูรปราชัย อาการดีใจขนลุกขนพองสยองเกล้าเช่นนี้ก็มิได้มี<br>
  เทวดาทั้งหลายได้เห็นเหตุอะไรที่ไม่เคยมีมาก่อน<br>
  จึงพากันเบิกบานสำราญใจมากมายเช่นนี้<br>
  [๖๘๘] ทวยเทพเปล่งเสียงชมเชยขับร้องบรรเลงดนตรี<br>
  ปรบมือฟ้อนรำกันอยู่<br>
  ข้าพเจ้าขอถามท่านทั้งหลายผู้อยู่บนยอดเขาพระสุเมรุว่า<br>
  ท่านผู้ไร้ทุกข์ทั้งหลาย<br>
  ขอพวกท่านจงช่วยกันขจัดความสงสัยของข้าพเจ้า<br>
  ให้สิ้นไปโดยเร็วเถิด<br>
  (เทวดาทั้งหลายกล่าวตอบดังนี้)<br>
  [๖๘๙] พระโพธิสัตว์ผู้เป็นรัตนะอันประเสริฐ ไม่มีผู้เปรียบเทียบ<br>
  ได้บังเกิดแล้วในมนุษยโลก ที่ป่าลุมพินีวัน<br>
  ในคามชนบทของเจ้าศากยะทั้งหลาย<br>
  เพื่อประโยชน์เกื้อกูลและความสุข<br>
  เพราะเหตุนั้น เราทั้งหลายจึงพากันยินดีเบิกบานใจอย่างล้นเหลือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๑. นาลกสูตร<br>
  [๖๙๐] พระโพธิสัตว์นั้น เป็นบุคคลผู้เลิศเป็นผู้สูงสุดในสรรพสัตว์<br>
  เป็นนรชนผู้องอาจ ประเสริฐสูงสุดในหมู่สัตว์ทั้งปวง<br>
  จะทรงประกาศธรรมจักรที่ป่าอิสิปตนะ<br>
  เปรียบเหมือนพญาราชสีห์ มีกำลัง<br>
  มีอำนาจเหนือหมู่เนื้อบันลือสีหนาทอยู่<br>
  [๖๙๑] อสิตฤๅษีนั้นฟังเสียงของเทวดานั้นแล้ว<br>
  จึงรีบลงเข้าไปสู่ที่ประทับของพระเจ้าสุทโธทนะ ณ เวลานั้นทันที<br>
  ครั้นนั่งแล้วได้ทูลถามเจ้าศากยะทั้งหลายในที่นั้นว่า<br>
  พระกุมารประทับอยู่ที่ไหน อาตมภาพประสงค์จะเฝ้า<br>
  [๖๙๒] ลำดับนั้น เจ้าศากยะทั้งหลาย<br>
  ได้ทรงนำพระกุมาร ผู้ทรงเปล่งปลั่งดังทอง<br>
  ที่ปากเบ้าซึ่งช่างทองผู้ชำนาญหลอมดีแล้ว<br>
  ทรงรุ่งเรืองยิ่งด้วยพระสิริ มีพระฉวีวรรณผุดผ่อง<br>
  เป็นพระโอรสผู้ประเสริฐ<br>
  ออกมาให้อสิตฤๅษีเฝ้าชมพระบารมี<br>
  [๖๙๓] อสิตฤๅษีได้เห็นพระกุมารผู้ทรงรุ่งเรืองดังเปลวไฟ<br>
  เหมือนดวงจันทร์เพ็ญลอยเด่นในนภากาศ<br>
  มีแสงพราวกว่าหมู่ดาว<br>
  ดุจดวงอาทิตย์พ้นจากเมฆแผดแสงอยู่ในสารทกาล<br>
  จึงเกิดความยินดี ได้รับปีติไพบูลย์<br>
  [๖๙๔] ทวยเทพกั้นเศวตฉัตร มีซี่มากมาย<br>
  ประกอบด้วยชั้น ๑,๐๐๐ ชั้น ไว้ในนภากาศ<br>
  จามรด้ามทองทั้งหลาย โบกไปมาอยู่<br>
  แต่ผู้ถือจามรและเศวตฉัตรไม่ปรากฏ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๑. นาลกสูตร<br>
  [๖๙๕] ฤๅษีเกล้าชฎา นามว่ากัณหสิริ<br>
  ได้เห็นพระกุมารงามดุจแท่งทองบนผ้ากัมพลแดง<br>
  และเศวตฉัตรที่กั้นอยู่บนพระเศียร<br>
  ก็มีจิตเบิกบาน ดีใจพลางช้อนอุ้มพระกุมารไว้แนบกาย<br>
  [๖๙๖] พออุ้มพระกุมารผู้ประเสริฐไว้แล้ว<br>
  อสิตฤๅษีผู้เรียนจบลักษณะมนตร์<br>
  ก็ตรวจพิจารณาลักษณะ<br>
  มีจิตเลื่อมใส ได้เปล่งวาจาว่า<br>
  พระกุมารนี้ไม่มีผู้อื่นเยี่ยมกว่า<br>
  เป็นผู้สุงสุดในบรรดาสัตว์ ๒ เท้า<br>
  [๖๙๗] ครั้นแล้ว อสิตฤๅษีหวนระลึกถึงการที่ตนต้องไปเกิด<br>
  ก็ระทมใจจนน้ำตาไหล<br>
  ซึ่งเจ้าศากยะทั้งหลายได้ทอดพระเนตรเห็นฤๅษีร้องไห้เช่นนั้น<br>
  จึงตรัสถามว่า พระกุมารจะมีอันตรายหรืออย่างไร<br>
  [๖๙๘] อสิตฤๅษีได้ทูลเจ้าศากยะทั้งหลาย<br>
  ผู้ทอดพระเนตรเห็นแล้ว ไม่ทรงสบายพระทัยว่า<br>
  ไม่ใช่อาตมภาพระลึกถึงสิ่งที่เป็นอัปปมงคลในพระกุมาร<br>
  และก็ไม่ใช่พระกุมารนั้นจะทรงมีอันตราย<br>
  พระกุมารนี้ไม่เป็นผู้ต่ำต้อยเลย<br>
  ขอมหาบพิตรทั้งหลายจงสบายพระทัยเถิด<br>
  [๖๙๙] พระกุมารนี้จะทรงบรรลุพระสัพพัญญุตญาณ<br>
  จะทรงเห็นนิพพานที่บริสุทธิ์อย่างยิ่ง<br>
  จะทรงบำเพ็ญประโยชน์เกื้อกูลแก่มหาชน<br>
  จักประกาศธรรมจักร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๑. นาลกสูตร<br>
  พรหมจรรย์๑ของพระกุมารนี้<br>
  จะเผยแผ่ขจรไปอย่างกว้างขวาง<br>
  [๗๐๐] แต่อายุของอาตมภาพเหลืออยู่ในโลกนี้ไม่นาน<br>
  อาตมภาพจะต้องมรณภาพไปในระหว่างนี้<br>
  อาตมภาพนั้นจะไม่ได้สดับธรรมของพระกุมาร<br>
  ผู้ทรงมีความเพียรหาผู้เสมอเหมือนมิได้<br>
  เพราะเหตุนั้น อาตมภาพจึงเร่าร้อนถึงความพินาศ ทุกข์ใจ<br>
  [๗๐๑] อสิตฤๅษีนั้นทูลให้เจ้าศากยะทั้งหลาย<br>
  เกิดความปีติเป็นล้นพ้นแล้ว<br>
  จึงออกจากพระราชวังไปบำเพ็ญพรหมจรรย์ต่อไป<br>
  พร้อมกับอนุเคราะห์หลานของตนเอง<br>
  ฝึกให้เขาสมาทานในธรรมของพระผู้มีพระภาค<br>
  ผู้ทรงมีความเพียรหาผู้เสมอเหมือนมิได้<br>
  [๗๐๒] กล่าวสอนว่า ต่อไปภายหน้า<br>
  เจ้าได้ยินเสียงระบือไปว่า พระพุทธเจ้า<br>
  พระสิทธัตถราชกุมารนี้ทรงบรรลุพระสัพพัญญุตญาณแล้ว<br>
  กำลังทรงเผยแผ่ทางดำเนินสู่อมตธรรม<br>
  เจ้าจงไปทูลสอบถามด้วยตนเองในสำนักของพระองค์<br>
  จงประพฤติพรหมจรรย์ในสำนักของพระผู้มีพระภาคพระองค์นั้นเถิด<br>
  [๗๐๓] นาลกดาบสสั่งสมบุญไว้มาก<br>
  ได้รับคำพร่ำสอนจากอสิตฤๅษี<br>
  ผู้มีใจเกื้อกูล มีจิตมั่นคง<br>
  ซึ่งเป็นผู้เห็นนิพพานอันบริสุทธิ์อย่างยิ่งในอนาคต<br>
  จึงเฝ้ารักษาโสตินทรีย์ รอคอยพระชินสีห์อยู่<br><br>เชิงอรรถ :<br>
  ๑ พรหมจรรย์ ในที่นี้หมายถึงศาสนา (ขุ.สุ.อ. ๒/๖๙๙/๓๒๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๑. นาลกสูตร<br>
  [๗๐๔] นาลกดาบสได้ฟังเสียงระบือถึงการที่พระชินสีห์<br>
  ทรงประกาศธรรมจักรอันประเสริฐ<br>
  จึงไปเข้าเฝ้าพระผู้มีพระภาคผู้ประเสริฐ องอาจกว่าฤๅษี<br>
  แล้วเลื่อมใส ได้ทูลถามปฏิปทาที่ประเสริฐสุดกับพระมุนีผู้ประเสริฐ<br>
  ในเมื่อเวลาคำสั่งสอนของอสิตฤๅษีมาถึงเข้า<br>
  วัตถุคาถา จบ</p>
<p> (นาลกดาบสทูลถามดังนี้)<br>
  [๗๐๕] ข้าแต่พระโคดม คำของอสิตฤๅษีนั้น<br>
  ข้าพระองค์ได้รู้ว่า เป็นจริงตามที่กล่าวแล้ว<br>
  เพราะเหตุนั้น ข้าพระองค์ขอทูลถามพระองค์<br>
  ผู้ถึงฝั่งแห่งธรรมทั้งปวง<br>
  [๗๐๖] พระองค์ผู้อันข้าพระองค์ทูลถามแล้ว<br>
  ขอจงตรัสบอกมุนีและปฏิปทาอันสูงสุดของมุนีแห่งบรรพชิต<br>
  ผู้แสวงหาการเที่ยวไปเพื่อภิกษา แก่ข้าพระองค์เถิด<br>
  (พระผู้มีพระภาคตรัสตอบดังนี้)<br>
  [๗๐๗] เราจักพยากรณ์ปฏิปทาของมุนีที่ปฏิบัติได้ยาก<br>
  ทั้งให้เกิดความยินดีได้ยากแก่เธอ<br>
  เอาเถิด เราจะบอกปฏิปทาของมุนีนั้นแก่เธอ<br>
  เธอจงช่วยเหลือตนเอง จงเป็นผู้มั่นคงเถิด<br>
  [๗๐๘] มุนีพึงทำทั้งคำด่าและการกราบไหว้<br>
  ในหมู่บ้านให้มีส่วนเสมอกัน<br>
  คือพึงรักษาจิตไม่ให้คิดร้าย เป็นผู้สงบ<br>
  ไม่ฟุ้งซ่านเที่ยวไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๑. นาลกสูตร<br>
  [๗๐๙] อารมณ์สู่งต่ำ๑เปรียบเหมือนเปลวไฟในป่าย่อมปรากฏ<br>
  นารีมักประเล้าประโลมมุนี<br>
  เธอจงระวังอย่าให้นางประเล้าประโลมได้<br>
  [๗๑๐] มุนีพึงงดเว้นจากเมถุนธรรม<br>
  ละกามคุณทั้งที่ประณีตและไม่ประณีต<br>
  ไม่ยินดียินร้ายในสัตว์ผู้ยังหวาดสะดุ้งและที่มั่นคง<br>
  [๗๑๑] มุนีพึงทำตนให้เป็นอุปมาว่า เราฉันใด<br>
  สัตว์เหล่านี้ก็ฉันนั้น<br>
  สัตว์เหล่านี้ฉันใด เราก็ฉันนั้น ดังนี้แล้ว<br>
  ไม่ฆ่าเอง ไม่ใช้ให้ผู้อื่นฆ่า<br>
  [๗๑๒] มุนีละความปรารถนาและความโลภในปัจจัย ๔<br>
  ที่ปุถุชนพากันหลงยึดติดได้แล้ว เป็นผู้มีจักษุ<br>
  ปฏิบัติปฏิปทาของมุนี<br>
  ก็จะข้ามพ้นความทะยานอยากในปัจจัยซึ่งเป็นดุจเหวลึกนี้ได้<br>
  [๗๑๓] มุนีควรเป็นผู้มีท้องพร่อง ฉันอาหารแต่พอประมาณ<br>
  มีความปรารถนาน้อย ปราศจากความละโมบ<br>
  หมดความกระหายหิวด้วยความอยาก ไม่มีความอยากอีกต่อไป<br>
  ดับความเร่าร้อนได้ตลอดกาล<br><br>เชิงอรรถ :<br>
  ๑ อารมณ์สูงต่ำ หมายถึงอิฏฐารมณ์(อารมณ์ที่น่าปรารถนา) และอนิฏฐารมณ์(อารมณ์ที่ไม่น่าปรารถนา)
  (ขุ.สุ.อ.<br>
  ๒/๗๐๙/๓๒๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๑. นาลกสูตร<br>
  [๗๑๔] มุนีนั้นเที่ยวรับบิณฑบาตแล้ว ควรเข้าไปชายป่าทันที<br>
  ยืนหรือนั่งที่โคนต้นไม้ชายป่านั้น<br>
  [๗๑๕] มุนีนั้นควรจะขวนขวายในฌาน ทรงปัญญา<br>
  ยินดีอยู่เฉพาะในชายป่า<br>
  ควรเพ่งพินิจ ทำตนให้ยินดียิ่ง ณ โคนต้นไม้นั้น<br>
  [๗๑๖] จากนั้น เมื่อราตรีสว่างแล้ว<br>
  มุนีควรเข้าไปสู่บริเวณหมู่บ้าน<br>
  ไม่ควรยินดีรับนิมนต์ฉันที่เรือน<br>
  และอาหารที่เขานำมาจากบ้านถวายเจาะจง<br>
  [๗๑๗] มุนีเข้าไปถึงหมู่บ้านแล้ว<br>
  ไม่ควรรีบร้อนเข้าไปเรือนตระกูลอุปัฏฐาก<br>
  เป็นผู้ตัดการพูดคุย ไม่ควรกล่าววาจาเกี่ยวกับการแสวงหาของกิน<br>
  [๗๑๘] มุนีนั้นคิดว่า สิ่งที่เราได้แล้วล้วนแต่เป็นประโยชน์ทั้งนั้น<br>
  ถึงไม่ได้ก็ดี ดังนี้แล้ว<br>
  เป็นผู้คงที่ เพราะการได้เและไม่ได้ทั้ง ๒ อย่างนั้น<br>
  กลับเข้าไปยังที่อยู่ของตน<br>
  เหมือนคนหาผลไม้เข้าไปยังต้นไม้ ฉะนั้น<br>
  [๗๑๙] มุนีนั้นอุ้มบาตรเที่ยวไป<br>
  ไม่เป็นใบ้ก็สมมติตนว่าเป็นใบ้<br>
  ไม่ควรดูหมิ่นทานว่าน้อย<br>
  ไม่ควรดูแคลนทายกผู้ให้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๖๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๑. นาลกสูตร<br>
  [๗๒๐] ปฏิปทา๑ที่พระสมณะประกาศแล้ว มีทั้งสูงและต่ำ๒<br>
  มุนีผู้ปฏิบัติจะไปถึงฝั่งถึง ๒ ครั้งหามิได้๓<br>
  ฝั่งนี้ ผู้ปฏิบัติรู้ได้ครั้งเดียว ก็หามิได้๔<br>
  [๗๒๑] อนึ่ง มุนีเป็นภิกษุซึ่งตัดกระแสขาดแล้ว<br>
  ไม่มีตัณหาซ่านไป ละกิจน้อยใหญ่ได้แล้ว<br>
  ย่อมไม่มีความเร่าร้อน๕<br>
  [๗๒๒] เราจะพยากรณ์ปฏิปทาของมุนีให้เธอทราบต่อไปคือ<br>
  ภิกษุผู้ปฏิบัติควรเป็นผู้มีคมมีดโกนเป็นเครื่องเปรียบ<br>
  กดเพดานไว้ด้วยลิ้น สำรวมท้อง<br>
  [๗๒๓] ควรเป็นผู้มีจิตไม่ท้อแท้ และไม่ควรครุ่นคิดกังวลมาก<br>
  เป็นผู้หมดกลิ่นสาบ๖ ไม่มีตัณหาและทิฏฐิอาศัย<br>
  มีพรหมจรรย์เป็นจุดหมาย<br><br>เชิงอรรถ :<br>
  ๑ ปฏิปทา หมายถึงประเภทของการปฏิบัติ มี ๔ อย่าง คือ (๑) ทุกขาปฏิปทา ทันธาภิญญา
  (ปฏิบัติลำบาก<br>
  และรู้ได้ช้า) (๒) ทุกขาปฏิปทา ขิปปาภิญญา(ปฏิบัติลำบาก แต่รู้ได้เร็ว) (๓) สุขาปฏิปทา
  ทันธาภิญญา<br>
  (ปฏิบัติสะดวก แต่รู้ได้ช้า) (๔) สุขาปฏิปทา ขิปปาภิญญา(ปฏิบัติสะดวก และรู้ได้เร็ว)
  (องฺ.จตุกฺก. (แปล)<br>
  ๒๑/๑๖๑-๑๖๓/๒๒๖-๒๓๐)<br>
  ๒ มีทั้งสูงและต่ำ หมายถึงปฏิปทาสูง คือ ทุกขาปฏิปทา ขิปปาภิญญา และสุขาปฏิปทา
  ขิปปาภิญญา<br>
  ส่วนปฏิปทาต่ำ คือ ทุกขาปฏิปทา ทันธาภิญญา และสุขาปฏิปทา ทันธาภิญญา (ขุ.สุ.อ.
  ๒/๗๒๐/๓๓๐)<br>
  ๓ หมายถึงมุนีไม่สามารถบรรลุนิพพานถึง ๒ ครั้งได้ ข้อความนี้แสดงถึงภาวะที่ไม่มีความเสื่อม
  กล่าวคือ<br>
  กิเลสเหล่าใดที่ละได้แล้ว ก็ไม่ต้องกลับไปละกิเลสเหล่านั้นซ้ำอีก (ขุ.สุ.อ. ๒/๗๒๐/๓๓๐)<br>
  ๔ ข้อความนี้แสดงภาวะที่ละกิเลสด้วยมรรคนั้น ๆ ตามลำดับถึงอรหัตตมรรค มิใช่ละกิเลสทั้งหมดด้วยมรรค<br>
  ใดมรรคหนึ่ง (ขุ.สุ.อ. ๒/๗๒๐/๓๓๐) และดู อภิ.ก. ๓๗/๒๖๕/๔๗๔<br>
  ๕ ดูเทียบ ขุ.จู. (แปล) ๓๐/๗๔/๒๗๐<br>
  ๖ กลิ่นสาบ หมายถึงความโกรธ (องฺ.ฉกฺก.อ. ๓/๕๔/๑๓๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๑. นาลกสูตร<br>
  [๗๒๔] พึงฝึกฝนเพื่อการนั่งสงบผู้เดียว<br>
  และเพื่อบำเพ็ญจิตภาวนาของสมณะ<br>
  ความเป็นมุนีที่เราบอกไว้แล้วโดยส่วนเดียว<br>
  หากเธอจักยินดีอยู่ผู้เดียว<br>
  เธอก็จักปรากฏเกียรติคุณไปทั่ว ๑๐ ทิศ<br>
  [๗๒๕] เธอได้ฟังเสียงสรรเสริญของนักปราชญ์ทั้งหลาย<br>
  ผู้เพ่งพินิจอยู่ ตัดขาดจากกามแล้ว<br>
  ต่อจากนั้น ควรทำหิริและศรัทธาให้ยิ่งขึ้น<br>
  จึงนับว่าเป็นสาวกของเราได้<br>
  [๗๒๖] เธอจะเข้าใจคำที่เรากล่าวแล้วนั้นได้แจ่มแจ้ง<br>
  ด้วยการเปรียบเทียบแม้น้ำกับลำคลอง และหนองบึง คือ<br>
  แม่น้ำน้อยไหลดังสนั่น<br>
  แม่น้ำสายใหญ่ๆ ไหลเงียบสงบ<br>
  [๗๒๗] สิ่งใดพร่อง สิ่งนั้นดัง<br>
  สิ่งใดเต็ม สิ่งนั้นเงียบ<br>
  คนพาลเปรียบได้กับหม้อน้ำที่มีน้ำเพียงครึ่งเดียว<br>
  บัณฑิตเปรียบได้กับห้วงน้ำที่เต็มเปี่ยม<br>
  [๗๒๘] พระสมณพุทธเจ้าทรงรู้จักถ้อยคำที่จะตรัสให้มากว่า<br>
  มีสาระประกอบด้วยประโยชน์ จึงทรงแสดงธรรม<br>
  พระองค์ทรงรู้อยู่จึงตรัสได้มาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  [๗๒๙] อนึ่ง สมณะใดรู้แจ้งธรรม<br>
  สำรวมจิตของตนได้ ไม่กล่าวมากทั้งที่รู้<br>
  สมณะนั้นชื่อว่าเป็นมุนี<br>
  ย่อมควรแก่ปฏิปทาของมุนี<br>
  สมณะนั้นเป็นมุนีได้บรรลุปฏิปทาของมุนี๑แล้ว<br>
  นาลกสูตรที่ ๑๑ จบ</p>
<p> ๑๒. ทวยตานุปัสสนาสูตร<br>
  ว่าด้วยการพิจารณาเห็นธรรมเป็นคู่<br>
  ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ บุพพาราม ปราสาทของนางวิสาขา-<br>
  มิคารมาตา เขตกรุงสาวัตถี สมัยนั้นเป็นคืนวันเพ็ญ เป็นวันอุโบสถขึ้น ๑๕ ค่ำ<br>
  พระผู้มีพระภาคประทับนั่งกลางแจ้งมีภิกษุสงฆ์แวดล้อม ทอดพระเนตรเห็นภิกษุ-<br>
  สงฆ์สงบนิ่งจึงตรัสว่า ภิกษุทั้งหลาย หากมีผู้ถามว่า การฟังกุศลธรรมที่เป็นของ<br>
  พระอริยะ เป็นเครื่องนำออกจากโลก เป็นเหตุให้ดำเนินไปสู่ความตรัสรู้ จะมี<br>
  ประโยชน์อะไรแก่ท่านทั้งหลาย เธอทั้งหลายควรตอบเขาอย่างนี้ว่า มีประโยชน์ให้<br>
  รู้จักธรรมแยกออกเป็น ๒ คู่ตามความเป็นจริง<br>
  เธอทั้งหลายควรตอบเขาถึงธรรมแยกออกเป็น ๒ คู่ คือ<br>
  (๑) การพิจารณาเห็นเนือง ๆ ว่า นี้ทุกข์ นี้ทุกขสมุทัย นี้เป็นคู่ที่ ๑<br>
  การพิจารณาเห็นเนือง ๆ ว่า นี้ทุกขนิโรธ นี้ทุกขนิโรธคามินีปฏิปทา นี้เป็นคู่<br>
  ที่ ๒ ภิกษุทั้งหลาย ภิกษุผู้พิจารณาเห็นธรรมแยกออกเป็น ๒ คู่โดยชอบเนือง ๆ<br><br>เชิงอรรถ :<br>
  ๑ บรรลุปฏิปทาของมุนี หมายถึงบรรลุอรหัตตมัคคญาณ (ขุ.สุ.อ. ๒/๗๒๗-๗๒๙/๓๓๒-๓๓๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  อย่างนี้ ไม่ประมาท มีความเพียร อุทิศกายและใจอยู่ พึงหวังผลอย่าง ๑ ใน<br>
  ๒ อย่าง คือ อรหัตตผลในปัจจุบัน หรือความเป็นพระอนาคามี เมื่อยังมีอุปาทานขันธ์<br>
  เหลืออยู่<br>
  พระผู้มีพระภาคผู้สุคตศาสดา ครั้นตรัสไวยากรณ์ภาษิตนี้แล้ว จึงได้ตรัส<br>
  คาถาประพันธ์ต่อไปอีกว่า<br>
  [๗๓๐] สมณะหรือพราหมณ์เหล่าใดไม่รู้จักทุกข์<br>
  เหตุเกิดทุกข์ ธรรมชาติเป็นที่ดับทุกข์ลงได้สิ้นเชิง<br>
  และไม่รู้จักทางปฏิบัติให้ถึงความดับทุกข์<br>
  [๗๓๑] สมณะหรือพราหมณ์เหล่านั้น<br>
  เป็นผู้เสื่อมจากเจโตวิมุตติและปัญญาวิมุตติ<br>
  เป็นผู้ไม่ควรเพื่อจะทำที่สุดแห่งทุกข์ได้<br>
  เป็นผู้เข้าถึงชาติและชราแท้<br>
  [๗๓๒] ส่วนสมณะหรือพราหมณ์เหล่าใดรู้จักทุกข์<br>
  เหตุเกิดทุกข์ ธรรมชาติเป็นที่ดับทุกข์ลงได้สิ้นเชิง<br>
  และรู้จักทางปฏิบัติให้ถึงความดับทุกข์<br>
  [๗๓๓] สมณะหรือพราหมณ์เหล่านั้น<br>
  เป็นผู้ถึงพร้อมด้วยเจโตวิมุตติและปัญญาวิมุตติ<br>
  เป็นผู้ควรเพื่อจะทำที่สุดแห่งทุกข์ได้<br>
  และเป็นผู้ไม่เข้าถึงชาติและชรา๑<br><br>เชิงอรรถ :<br>
  ๑ ดูเทียบ อิติวุตตกะ ข้อ ๑๐๓ หน้า ๔๘๑-๔๘๒ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  (๒) ภิกษุทั้งหลาย หากมีผู้ถามว่า การพิจารณาเห็นธรรมแยกออกเป็น<br>
  ๒ คู่โดยชอบเนือง ๆ ด้วยวิธีอื่นยังมีอีกบ้างไหม ควรตอบเขาว่า มี หากเขาถาม<br>
  ต่อไปอีกว่า มีอย่างไร ควรตอบเขาว่า มีอย่างนี้ คือ การพิจารณาเห็นเนือง ๆ ว่า<br>
  ทุกข์อย่างใดอย่างหนึ่งเกิดขึ้น ทุกข์นั้นทั้งหมดย่อมเกิดเพราะอุปธิ๑เป็นปัจจัย
  นี้เป็น<br>
  คู่ที่ ๑ การพิจารณาเห็นเนือง ๆ ว่า เพราะอุปธิทั้งหลายนั้นเองดับลงโดยการ<br>
  คายกิเลสได้หมด ทุกข์จึงเกิดขึ้นไม่ได้อีกต่อไป นี้เป็นคู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกออกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๓๔] ทุกข์หลายรูปแบบอะไรก็ตามในโลก<br>
  ล้วนเกิดมาจากอุปธิเป็นต้นเหตุ<br>
  ผู้ใดแล ไม่มีปัญญา ก่ออุปธิ<br>
  ผู้นั้นจัดว่าเป็นคนเขลา ย่อมเข้าถึงทุกข์บ่อย ๆ<br>
  เพราะฉะนั้น บุคคลรู้อยู่เป็นผู้มีปกติพิจารณาเห็นทุกข์ว่า<br>
  มีชาติเป็นแดนเกิด ไม่ควรก่ออุปธิ<br>
  (๓) ภิกษุทั้งหลาย หากมีผู้ถามว่า การพิจารณาเห็นธรรมแยกออกเป็น<br>
  ๒ คู่โดยชอบเนือง ๆ ด้วยวิธีอื่นยังมีอีกบ้างไหม ควรตอบเขาว่า มี หากเขาถาม<br>
  ต่อไปอีกว่า มีอย่างไร ควรตอบเขาว่า มีอย่างนี้ คือ การพิจารณาเห็นเนือง ๆ<br>
  ว่า ทุกข์อย่างใดอย่างหนึ่งเกิดขึ้น ทุกข์นั้นทั้งหมดย่อมเกิดเพราะอวิชชาเป็นปัจจัย<br>
  นี้เป็นคู่ที่ ๑ การพิจารณาเห็นเนือง ๆ ว่า เพราะอวิชชานั้นเองดับลงโดยการ<br>
  คายกิเลสได้หมด ทุกข์จึงเกิดขึ้นไม่ได้อีกต่อไป นี้เป็นคู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกออกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br><br>เชิงอรรถ :<br>
  ๑ อุปธิ ในที่นี้หมายถึงกรรม (ขุ.สุ.อ. ๒/๗๓๓/๓๓๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  [๗๓๕] อวิชชานั่นแลเป็นคติของสัตว์ทั้งหลาย<br>
  ผู้เข้าถึงชาติ มรณะ และสังสารวัฏ<br>
  ซึ่งมีสภาวะอย่างนี้และสภาวะอย่างอื่น๑อยู่บ่อย ๆ<br>
  [๗๓๖] อวิชชาคือความหลงมัวเมาอย่างใหญ่หลวงนี้<br>
  เป็นเหตุให้สัตว์ทั้งหลายจมปลักอยู่สิ้นกาลนาน<br>
  สัตว์เหล่าใดทำลายอวิชชาด้วยวิชชาแล้ว<br>
  สัตว์เหล่านั้นย่อมไม่เข้าถึงภพใหม่อีก<br>
  (๔) ภิกษุทั้งหลาย หากมีผู้ถามว่า การพิจารณาเห็นธรรมแยกออกเป็น<br>
  ๒ คู่โดยชอบเนือง ๆ ด้วยวิธีอื่นยังมีอีกบ้างไหม ควรตอบเขาว่า มี หากเขาถาม<br>
  ต่อไปอีกว่า มีอย่างไร ควรตอบเขาว่า มีอย่างนี้ คือ การพิจารณาเห็นเนือง ๆ<br>
  ว่า ทุกข์อย่างใดอย่างหนึ่งเกิดขึ้น ทุกข์นั้นทั้งหมดย่อมเกิดเพราะสังขาร๒เป็นปัจจัย<br>
  นี้เป็นคู่ที่ ๑ การพิจารณาเห็นเนือง ๆ ว่า เพราะสังขารทั้งหลายนั้นเองดับลงโดยการ<br>
  คายกิเลสได้หมด ทุกข์จึงเกิดขึ้นไม่ได้อีกต่อไป นี้เป็นคู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกออกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๓๗] ทุกข์อย่างใดอย่างหนึ่งเกิดขึ้น<br>
  ทุกข์นั้นทั้งหมดเกิดเพราะสังขารเป็นปัจจัย<br>
  เพราะสังขารทั้งหลายดับลง<br>
  ทุกข์จึงเกิดขึ้นไม่ได้อีกต่อไป<br>
  [๗๓๘] ภิกษุรู้โทษนี้ว่า ทุกข์เกิดขึ้นเพราะสังขารเป็นปัจจัย<br>
  เพราะความสงบสังขารทั้งปวง สัญญาทั้งหลายจึงดับลง<br><br>เชิงอรรถ :<br>
  ๑ สภาวะอย่างนี้และสภาวะอย่างอื่น หมายถึงสภาวะแห่งความเป็นมนุษย์และความเป็นสัตว์อื่นที่เหลือ<br>
  จากความเป็นมนุษย์ (ขุ.สุ.อ. ๒/๗๓๕/๓๓๘)<br>
  ๒ สังขาร ในที่นี้หมายถึงปุญญาภิสังขาร อปุญญาภิสังขาร และอาเนญชาภิสังขาร (ขุ.สุ.อ.
  ๒/๗๓๖/๓๓๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  ความสิ้นทุกข์ย่อมมีได้ด้วยอาการอย่างนี้<br>
  เพราะรู้ความสิ้นทุกข์นี้โดยถ่องแท้แล้ว<br>
  [๗๓๙] บัณฑิตทั้งหลายผู้เห็นชอบ เป็นผู้จบเวท รู้โดยชอบแล้ว<br>
  ครอบงำกิเลสเครื่องประกอบของมารได้แล้ว ย่อมไม่เกิดอีก<br>
  (๕) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า ทุกข์อย่างใดอย่างหนึ่งเกิดขึ้น ทุกข์นั้นทั้งหมด<br>
  ย่อมเกิดเพราะวิญญาณเป็นปัจจัย๑ นี้เป็นคู่ที่ ๑ การพิจารณาเห็นเนือง ๆ ว่า<br>
  เพราะวิญญาณนั้นเองดับลงโดยการคายกิเลสได้หมด ทุกข์จึงเกิดขึ้นไม่ได้อีกต่อไป<br>
  นี้เป็นคู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกออกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๔๐] ทุกข์อย่างใดอย่างหนึ่งเกิดขึ้น<br>
  ทุกข์นั้นทั้งหมดย่อมเกิดเพราะวิญญาณเป็นปัจจัย<br>
  เพราะวิญญาณดับลง<br>
  ทุกข์จึงเกิดขึ้นไม่ได้อีกต่อไป<br>
  [๗๔๑] ภิกษุรู้โทษนี้ว่า ทุกข์เกิดขึ้นเพราะวิญญาณเป็นปัจจัย<br>
  เป็นผู้ปราศจากตัณหา ดับกิเลสได้สิ้นเชิงแล้ว<br>
  เพราะวิญญาณระงับลง<br>
  (๖) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า ทุกข์อย่างใดอย่างหนึ่งเกิดขึ้น ทุกข์นั้นทั้งหมดย่อมเกิด<br>
  เพราะผัสสะเป็นปัจจัย๒ นี้เป็นคู่ที่ ๑ การพิจารณาเห็นเนือง ๆ ว่า เพราะผัสสะ<br>
  นั้นเองดับลงโดยการคายกิเลสได้หมด ทุกข์จึงเกิดขึ้นไม่ได้อีกต่อไป นี้เป็นคู่ที่
  ๒<br><br>เชิงอรรถ :<br>
  ๑ วิญญาณเป็นปัจจัย หมายถึงอภิสังขารวิญญาณที่เกิดพร้อมกับกรรมเป็นปัจจัย (ขุ.สุ.อ.
  ๒/๗๓๙/๓๓๙)<br>
  ๒ ผัสสะเป็นปัจจัย หมายถึงผัสสะที่สัมปยุตด้วยอภิสังขารวิญญาณเป็นปัจจัย (ขุ.สุ.อ.
  ๒/๗๔๑/๓๓๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  ภิกษุทั้งหลาย ภิกษุผู้พิจารณาเห็นธรรมแยกออกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๔๒] ชนทั้งหลายผู้ถูกผัสสะครอบงำแล้ว<br>
  แล่นไปตามกระแส (ตัณหา) ในภพ<br>
  ดำเนินไปผิดทาง ย่อมห่างไกลจากความสิ้นสังโยชน์<br>
  [๗๔๓] ส่วนชนทั้งหลายผู้กำหนดรู้ผัสสะจนทั่วถึงแล้ว<br>
  ยินดีในธรรมเป็นที่สงบระงับได้ด้วยปัญญา<br>
  ย่อมเป็นผู้ปราศจากตัณหา ดับกิเลสลงได้สิ้นเชิง<br>
  เพราะรู้ยิ่งถึงผัสสะ<br>
  (๗) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า ทุกข์อย่างใดอย่างหนึ่งเกิดขึ้น ทุกข์นั้นทั้งหมดย่อม<br>
  เกิดเพราะเวทนาเป็นปัจจัย๑  นี้เป็นคู่ที่ ๑ การพิจารณาเห็นเนืองๆ ว่า เพราะ<br>
  เวทนานั้นเองดับลงโดยการคายกิเลสได้หมด ทุกข์จึงเกิดขึ้นไม่ได้อีกต่อไป นี้เป็นคู่ที่
  ๒<br>
  ภิกษุทั้งหลาย ภิกษุผู้พิจารณาเห็นธรรมแยกเป็น ๒ คู่โดยชอบเนือง ๆ อย่างนี้<br>
  ฯลฯ จึงได้ตรัสคาถาประพันธ์ต่อไปอีกว่า<br>
  [๗๔๔] เวทนาอย่างใดอย่างหนึ่ง คือ<br>
  สุขเวทนา ทุกขเวทนา หรืออทุกขมสุขเวทนา<br>
  มีอยู่ทั้งภายในและภายนอก<br>
  [๗๔๕] ภิกษุรู้ว่า เวทนานี้เป็นเหตุแห่งทุกข์<br>
  ถูกต้องสัมผัสเวทนาที่มีความเสื่อมสูญไปเป็นธรรมดา<br>
  มีปกติทรุดโทรมไป ด้วยอุทยัพพยญาณแล้ว<br>
  เห็นความเสื่อมเป็นที่สุด<br><br>เชิงอรรถ :<br>
  ๑ เวทนาเป็นปัจจัย หมายถึงเวทนาที่สัมปยุตด้วยกรรมเป็นปัจจัย (ขุ.สุ.อ. ๒/๗๔๔/๓๓๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  ชื่อว่ารู้แจ้งเห็นจริงในเวทนานั้นอย่างนี้<br>
  เพราะเวทนาทั้งหลายสิ้นไปนั่นเอง<br>
  ทุกข์จึงเกิดขึ้นไม่ได้อีกต่อไป<br>
  (๘) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า ทุกข์อย่างใดอย่างหนึ่งเกิดขึ้น ทุกข์นั้นทั้งหมดย่อมเกิด<br>
  เพราะตัณหาเป็นปัจจัย นี้เป็นคู่ที่ ๑ การพิจารณาเห็นเนืองๆ ว่า เพราะตัณหานั้น<br>
  เองดับลงโดยการคายกิเลสได้หมด ทุกข์จึงเกิดขึ้นไม่ได้อีกต่อไป นี้เป็นคู่ที่
  ๒<br>
  ภิกษุทั้งหลาย ภิกษุผู้พิจารณาเห็นธรรมแยกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๔๖] บุคคลมีตัณหาเป็นเพื่อน ท่องเที่ยวไปตลอดกาลยาวนาน<br>
  ย่อมไม่ล่วงพ้นสังสารวัฏ ที่มีสภาวะอย่างนี้และสภาวะอย่างอื่น<br>
  [๗๔๗] ภิกษุรู้โทษนี้ รู้ตัณหาเป็นเหตุให้เกิดทุกข์<br>
  พึงเป็นผู้ไม่มีตัณหา ไม่มีความถือมั่น มีสติสัมปชัญญะอยู่๑<br>
  (๙) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า ทุกข์อย่างใดอย่างหนึ่งเกิดขึ้น ทุกข์นั้นทั้งหมดย่อม<br>
  เกิดเพราะอุปาทานเป็นปัจจัย นี้เป็นคู่ที่ ๑ การพิจารณาเห็นเนือง ๆ ว่า เพราะ<br>
  อุปาทานนั้นเองดับลงโดยการคายกิเลสได้หมด ทุกข์จึงเกิดขึ้นไม่ได้อีกต่อไป นี้เป็น<br>
  คู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br><br>เชิงอรรถ :<br>
  ๑ ดูเทียบ องฺ.จตุกฺก. (แปล) ๒๑/๙/๑๕, ขุ.ม. (แปล) ๒๙/๑๙๑/๕๔๐, ขุ.จู. (แปล) ๓๐/๑๐๗/๓๖๔
  และดู<br>
  อิติวุตตกะ ข้อ ๑๕ หน้า ๓๕๙ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  [๗๔๘] ภพมีได้เพราะอุปาทานเป็นปัจจัย<br>
  สัตว์เกิดมาแล้วต้องประสบทุกข์ ต้องตาย<br>
  นี้เป็นเหตุเกิดแห่งทุกข์<br>
  [๗๔๙] เพราะฉะนั้น บัณฑิตทั้งหลายรู้ด้วยปัญญาโดยชอบ<br>
  รู้แจ้งภาวะที่สิ้นสุดการเกิด<br>
  เพราะอุปาทานสิ้นไป จึงไม่เข้าถึงภพใหม่อีก<br>
  (๑๐) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า ทุกข์อย่างใดอย่างหนึ่งเกิดขึ้น ทุกข์นั้นทั้งหมดย่อม<br>
  เกิดเพราะอารัมภะ๑เป็นปัจจัย นี้เป็นคู่ที่ ๑ การพิจารณาเห็นเนือง ๆ ว่า เพราะ<br>
  อารัมภะนั้นเองดับลงโดยการคายกิเลสได้หมด ทุกข์จึงเกิดขึ้นไม่ได้อีกต่อไป นี้เป็น<br>
  คู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๕๐] ทุกข์อย่างใดอย่างหนึ่งเกิดขึ้น<br>
  ทุกข์นั้นทั้งหมดย่อมเกิดเพราะอารัมภะเป็นปัจจัย<br>
  เพราะอารัมภะทั้งหลายดับลง<br>
  ทุกข์จึงเกิดขึ้นไม่ได้อีกต่อไป<br>
  [๗๕๑] ภิกษุรู้โทษนี้ว่า ทุกข์เกิดขึ้นเพราะอารัมภะเป็นปัจจัย<br>
  สละคืนอารัมภะได้ทั้งหมด<br>
  น้อมจิตไปในนิพพานที่ปราศจากอารัมภะ<br><br>เชิงอรรถ :<br>
  ๑ อารัมภะ ในที่นี้หมายถึงความเพียรที่สัมปยุตด้วยกรรม (ขุ.สุ.อ. ๒/๗๔๙/๓๔๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๗๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  [๗๕๒] ภิกษุผู้ถอนภวตัณหาได้แล้ว มีจิตสงบ<br>
  มีชาติและสงสารสิ้นแล้ว ย่อมไม่มีภพใหม่<br>
  (๑๑) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า ทุกข์อย่างใดอย่างหนึ่งเกิดขึ้น ทุกข์นั้นทั้งหมด<br>
  ย่อมเกิดเพราะอาหารเป็นปัจจัย๑ นี้เป็นคู่ที่ ๑ การพิจารณาเห็นเนือง ๆ ว่า<br>
  เพราะอาหารนั้นเองดับลงโดยการคายกิเลสได้หมด ทุกข์จึงเกิดขึ้นไม่ได้อีกต่อไป<br>
  นี้เป็นคู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๕๓] ทุกข์อย่างใดอย่างหนึ่งเกิดขึ้น<br>
  ทุกข์นั้นทั้งหมดย่อมเกิดเพราะอาหารเป็นปัจจัย<br>
  เพราะอาหารทั้งหลายดับลง<br>
  ทุกข์จึงเกิดขึ้นไม่ได้อีกต่อไป<br>
  [๗๕๔] ภิกษุรู้โทษนี้ว่า ทุกข์เกิดขึ้นเพราะอาหารเป็นปัจจัย<br>
  กำหนดรู้อาหารทุกอย่าง<br>
  จึงเป็นผู้ไม่มีตัณหาในอาหารทั้งหมด<br>
  [๗๕๕] ภิกษุรู้ความไม่มีโรค๒โดยชอบ<br>
  พิจารณาแล้วจึงใช้สอยปัจจัย ๔<br><br>เชิงอรรถ :<br>
  ๑ อาหาร หมายถึงอาหารที่สัมปยุตด้วยกรรม ความจริง สัตว์ ๔ จำพวกมีอาหารเป็นปัจจัย
  คือ<br>
  (๑) รูปูปคา (ผู้เข้าถึงรูป) หมายถึงสัตว์ที่อยู่ในกามธาตุ ๑๑ อย่าง เสพกวฬิงการาหาร
  (อาหารคือคำข้าว)<br>
  (๒) เวทนูปคา(ผู้เข้าถึงเวทนา) หมายถึงสัตว์ที่อยู่ในรูปธาตุ ยกเว้นอสัญญีสัตว์
  เสพผัสสาหาร<br>
  (๓) สัญญูปคา (ผู้เข้าถึงสัญญา) หมายถึงสัตว์ที่อยู่ในอรูปธาตุ ๓ อย่าง เบื้องต่ำ
  เสพมโนสัญเจตนาหาร<br>
  อันเกิดแต่สัญญา (๔) สังขารูปคา (ผู้เข้าถึงสังขาร) หมายถึงสัตว์ที่อยู่ในภูมิเบื้องสูง
  เสพวิญญาณาหาร<br>
  อันเกิดแต่สังขาร (ขุ.สุ.อ. ๒/๗๕๑/๓๔๐)<br>
  ๒ ความไม่มีโรค ในที่นี้หมายถึงนิพพาน (ขุ.สุ.อ. ๒/๗๕๕/๓๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  ดำรงอยู่ในธรรม จบเวท<br>
  ย่อมไม่เข้าถึงการนับ๑อีกต่อไป<br>
  เพราะอาสวะทั้งหลายสิ้นไป<br>
  (๑๒) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า ทุกข์อย่างใดอย่างหนึ่งเกิดขึ้น ทุกข์นั้นทั้งหมดย่อม<br>
  เกิดเพราะอิญชิตะ๒(ความหวั่นไหว) เป็นปัจจัย นี้เป็นคู่ที่ ๑ การพิจารณาเห็น<br>
  เนือง ๆ ว่า เพราะอิญชิตะนั้นเองดับลงโดยการคายกิเลสได้หมด ทุกข์จึงเกิดขึ้นไม่ได้<br>
  อีกต่อไป นี้เป็นคู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๕๖] ทุกข์อย่างใดอย่างหนึ่งเกิดขึ้น<br>
  ทุกข์นั้นทั้งหมดย่อมเกิดเพราะอิญชิตะเป็นปัจจัย<br>
  เพราะดับอิญชิตะ<br>
  ทุกข์จึงเกิดขึ้นไม่ได้อีกต่อไป<br>
  [๗๕๗] ภิกษุรู้โทษนี้ว่า ทุกข์เกิดขึ้นเพราะอิญชิตะเป็นปัจจัย<br>
  เพราะฉะนั้น จึงควรสละตัณหา ดับสังขารได้<br>
  ไม่มีอิญชิตะ ไม่มีความถือมั่น มีสติ สัมปชัญญะอยู่<br>
  (๑๓) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า ผันทิตะ(ความดิ้นรน) ย่อมมีแก่ผู้ตกอยู่ใต้อำนาจ<br>
  ตัณหาทิฏฐิ และมานะ นี้เป็นคู่ที่ ๑ การพิจารณาเห็นเนือง ๆ ว่า ผู้ที่พ้นจาก<br>
  อำนาจตัณหาทิฏฐิ และมานะ ย่อมไม่ดิ้นรน นี้เป็นคู่ที่ ๒<br><br>เชิงอรรถ :<br>
  ๑ ไม่เข้าถึงการนับ ในที่นี้หมายถึงไม่เข้าถึงการนับว่า เทพ หรือ มนุษย์ เป็นต้น
  (ขุ.สุ.อ. ๒/๓๗๕/๓๔๑)<br>
  ๒ อิญชิตะ(ความหวั่นไหว) ในที่นี้หมายถึงตัณหา มานะ ทิฏฐิ กรรม และกิเลส (ขุ.สุ.อ.
  ๒/๗๕๕/๓๔๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  ภิกษุทั้งหลาย ภิกษุผู้พิจารณาเห็นธรรมแยกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๕๘] ผู้พ้นจากอำนาจตัณหา ทิฏฐิ และมานะ ย่อมไม่ดิ้นรน<br>
  ส่วนผู้ที่ตกอยู่ในอำนาจตัณหาเป็นต้น ถือมั่นอยู่<br>
  ย่อมไม่ล่วงพ้นสังสารวัฏที่มีสภาวะอย่างนี้และสภาวะอย่างอื่นไปได้<br>
  [๗๕๙] ภิกษุรู้โทษนี้ว่า ตัณหาเป็นภัยใหญ่<br>
  พ้นจากตัณหาเป็นต้นนั้นได้แล้ว<br>
  ไม่มีความถือมั่น มีสติ สัมปชัญญะอยู่<br>
  (๑๔) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า อรูปภพละเอียดกว่ารูปภพ นี้เป็นคู่ที่ ๑ การ<br>
  พิจารณาเห็นเนือง ๆ ว่า นิโรธละเอียดกว่าอรูปภพ นี้เป็นคู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๖๐] สัตว์ทั้งหลายทั้งที่เข้าถึงรูปภพและที่ดำรงอยู่ในอรูปภพ<br>
  เมื่อยังไม่รู้ชัดถึงความดับกิเลส<br>
  ก็ยังต้องกลับมาเกิดใหม่อีก<br>
  [๗๖๑] ส่วนผู้ที่กำหนดรู้รูปภพแล้ว ไม่ดำรงอยู่ในอรูปภพ<br>
  น้อมจิตไปในนิพพาน ย่อมชนะมัจจุราชได้<br>
  (๑๕) ภิกษุทั้งหลาย หากมีผู้ถามว่า ฯลฯ ควรตอบเขาว่า มีอย่างนี้ คือ<br>
  การพิจารณาเห็นเนือง ๆ ว่า นามรูปที่ชาวโลกพร้อมทั้งเทวโลก มารโลก พรหมโลก<br>
  และหมู่สัตว์พร้อมทั้งสมณพราหมณ์ เทวดาและมนุษย์พากันพิจารณาเห็นว่า นามรูป<br>
  นี้เป็นของจริง ซึ่งพระอริยะทั้งหลายพิจารณาเห็นตามความเป็นจริงด้วยปัญญา<br>
  อันชอบว่า นามรูปนี้ไม่เป็นของจริง นี้เป็นคู่ที่ ๑ การพิจารณาเห็นเนือง ๆ<br>
  ว่า นิพพานที่ชาวโลกพร้อมทั้งเทวโลก มารโลก พรหมโลก และหมู่สัตว์พร้อมทั้ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  สมณพราหมณ์ เทวดาและมนุษย์พากันพิจารณาเห็นว่า นิพพานนี้ไม่มีอยู่จริง<br>
  ซึ่งพระอริยะทั้งหลายพิจารณาเห็นตามความเป็นจริงด้วยปัญญาอันชอบว่า นิพพาน<br>
  นี้มีอยู่จริง นี้เป็นคู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกเป็น ๒ คู่โดยชอบเนือง ๆ<br>
  อย่างนี้ ฯลฯ จึงได้ตรัสคาถาประพันธ์ต่อไปอีกว่า<br>
  [๗๖๒] ท่านมีความเข้าใจผิดในนามรูปที่มิใช่อัตตาว่าเป็นอัตตา<br>
  จงดูชาวโลกพร้อมทั้งเทวโลก<br>
  ซึ่งพากันยึดมั่นในนามรูป โดยเข้าใจว่า<br>
  นามรูปนี้เป็นของจริง<br>
  [๗๖๓] ความจริง นามรูปนั้นย่อมแปรผันเป็นอย่างอื่น<br>
  จากอาการที่คนทั่วไปเข้าใจอยู่เสมอ<br>
  นามรูปของผู้เข้าใจเช่นนั้น หาเป็นจริงตามนั้นไม่<br>
  เพราะนามรูปนั้นปรากฏชั่วครู่ก็เสื่อมสูญไปเป็นธรรมดา<br>
  [๗๖๔] นิพพานมีความไม่เสื่อมสูญไปเป็นธรรมดา<br>
  ซึ่งพระอริยะทั้งหลายรู้แจ้งตามความเป็นจริง<br>
  จึงเป็นผู้ปราศจากตัณหา ปรินิพพานแล้ว<br>
  เพราะรู้แจ้งอริยสัจ<br>
  (๑๖) ภิกษุทั้งหลาย หากมีผู้ถามว่า การพิจารณาเห็นธรรมแยกออกเป็น<br>
  ๒ คู่โดยชอบเนือง ๆ ด้วยวิธีอื่นมีบ้างไหม ควรตอบเขาว่า มี หากเขาถาม<br>
  ต่อไปอีกว่า มีอย่างไร ก็ควรตอบเขาว่า มีอย่างนี้ คือ การพิจารณาเห็นเนือง ๆ
  ว่า<br>
  อิฏฐารมณ์ที่ชาวโลก พร้อมทั้งเทวโลก มารโลก พรหมโลก และหมู่สัตว์พร้อมทั้ง<br>
  สมณพราหมณ์ เทวดาและมนุษย์พากันพิจารณาเห็นว่า อิฏฐารมณ์นี้เป็นความสุข<br>
  ซึ่งพระอริยะทั้งหลายพิจารณาเห็นตามความเป็นจริงด้วยปัญญาอันชอบว่า อิฏฐารมณ์<br>
  นี้เป็นความทุกข์ นี้เป็นคู่ที่ ๑ การพิจารณาเห็นว่า นิพพานที่ชาวโลกพร้อมทั้ง<br>
  เทวโลก มารโลก พรหมโลก และหมู่สัตว์พร้อมทั้งสมณพราหมณ์ เทวดาและ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  มนุษย์พากันพิจารณาเห็นว่า นิพพานนี้เป็นความทุกข์ ซึ่งพระอริยะทั้งหลาย<br>
  พิจารณาเห็นตามความเป็นจริงด้วยปัญญาอันชอบว่า นิพพานนี้เป็นความสุข นี้เป็น<br>
  คู่ที่ ๒<br>
  ภิกษุทั้งหลาย ภิกษุผู้พิจารณาเห็นธรรมแยกออกเป็น ๒ คู่โดยชอบเนือง ๆ<br>
  อย่างนี้ ไม่ประมาท มีความเพียร อุทิศกายและใจอยู่ พึงหวังผลอย่าง ๑ ใน ๒ อย่าง<br>
  คือ อรหัตตผลในปัจจุบัน หรือความเป็นพระอนาคามี เมื่อยังมีอุปาทานขันธ์เหลืออยู่<br>
  พระผู้มีพระภาคผู้สุคตศาสดา ครั้นตรัสไวยากรณภาษิตนี้แล้ว จึงได้ตรัส<br>
  คาถาประพันธ์ต่อไปอีกว่า<br>
  [๗๖๕] รูป เสียง กลิ่น รส โผฏฐัพพะ และธรรมารมณ์<br>
  ล้วนน่าปรารถนา น่าใคร่ น่าพอใจ<br>
  ที่กล่าวกันว่ามีอยู่ประมาณเท่าใด<br>
  [๗๖๖] รูปเป็นต้นเหล่านั้นแลเป็นสิ่งที่ชาวโลก<br>
  พร้อมทั้งเทวโลกสมมติว่า เป็นสุข<br>
  ถ้ารูปเป็นต้นเหล่านั้นดับในที่ใด<br>
  ที่นั้น เทวดาและมนุษย์เหล่านั้นก็สมมติกันว่า เป็นทุกข์<br>
  [๗๖๗] ส่วนอริยบุคคลทั้งหลายเห็นการดับสักกายะว่า เป็นสุข<br>
  การเห็นของอริยบุคคลทั้งหลายผู้เห็นอยู่นี้<br>
  ย่อมขัดแย้งกับชาวโลกทั้งปวง<br>
  [๗๖๘] บุคคลเหล่าอื่นกล่าวสิ่งใดว่า เป็นสุข<br>
  อริยบุคคลทั้งหลายกล่าวสิ่งนั้นว่า เป็นทุกข์<br>
  บุคคลเหล่าอื่นกล่าวสิ่งใดว่า เป็นทุกข์<br>
  อริยบุคคลทั้งหลายรู้แจ้งสิ่งนั้นว่า เป็นสุข<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] ๑๒. ทวยตานุปัสสนาสูตร<br>
  [๗๖๙] เธอจงเห็นธรรมที่รู้ได้ยาก<br>
  คนพาลผู้หลง ไม่รู้แจ้งในนิพพานนี้<br>
  ความมืดปรากฏแก่บุคคลผู้ถูกนิวรณ์คือกิเลสหุ้มห่อไว้<br>
  (เหมือน) ความมืดปรากฏแก่บุคคลผู้ไม่เห็น ฉะนั้น<br>
  [๗๗๐] แต่นิพพานย่อมปรากฏแจ่มแจ้งแก่สัตบุรุษ<br>
  เหมือนแสงสว่างปรากฏแก่บุคคลผู้เห็นอยู่ ฉะนั้น<br>
  ชนทั้งหลายผู้แสวงหาทาง ไม่ฉลาดในธรรม<br>
  ย่อมไม่รู้แจ้ง(นิพพาน)ที่อยู่ใกล้<br>
  [๗๗๑] บุคคลผู้ถูกความกำหนัดในภพครอบงำ<br>
  แล่นไปตามกระแส (ตัณหา)ในภพ<br>
  ถูกบ่วงมารคล้องไว้ จะไม่รู้ธรรมนี้ได้ง่าย<br>
  [๗๗๒] เว้นอริยบุคคลทั้งหลายแล้ว<br>
  ใครเล่าควรจะตรัสรู้บท๑<br>
  ที่อริยบุคคลทั้งหลายตรัสรู้ชอบแล้ว<br>
  ไม่มีอาสวะ ปรินิพพาน๒<br>
  พระผู้มีพระภาคได้ตรัสพระภาษิตนี้จบลงแล้ว ภิกษุเหล่านั้นมีใจชื่นชมยินดี<br>
  พระภาษิตของพระผู้มีพระภาค ขณะที่พระผู้มีพระภาคตรัสพระภาษิตนี้อยู่ จิตของ<br>
  ภิกษุประมาณ ๖๐ รูปหลุดพ้นแล้วจากอาสวะทั้งหลาย เพราะไม่ถือมั่น<br>
  ทวยตานุปัสสนาสูตรที่ ๑๒ จบ<br><br>เชิงอรรถ :<br>
  ๑ บท ในที่นี้หมายถึงนิพพาน (สํ.สฬา.อ. ๓/๑๓๖/๕๓, ขุ.สุ.อ. ๒/๗๗๒/๓๔๓)<br>
  ๒ สํ.สฬา. (แปล) ๑๘/๑๓๖/๑๗๑-๑๗๒<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๓. มหาวรรค] รวมพระสูตรในวรรค<br>
  รวมหัวข้อธรรมประจำเรื่องในพระสูตรนี้ คือ<br>
  <br>
   ๑. สัจจะ   ๒. อุปธิ<br>
   ๓. อวิชชา  ๔. สังขาร<br>
   ๕. วิญญาณ  ๖. ผัสสะ<br>
   ๗. เวทนา  ๘. ตัณหา<br>
   ๙. อุปาทาน ๑๐. อารัมภะ<br>
   ๑๑. อาหาร ๑๒. อิญชิตะ<br>
   ๑๓. ผันทิตะ ๑๔. รูป<br>
   ๑๕. นิพพานสัจจะ ๑๖. ทุกข์<br>
  <br>
  มหาวรรคที่ ๓ จบ</p>
<p> รวมพระสูตรที่มีในวรรคนี้ คือ<br>
<br>
   ๑. ปัพพัชชาสูตร   ๒. ปธานสูตร<br>
   ๓. สุภาสิตสูตร  ๔. สุนทริกภารทวาชสูตร<br>
   ๕. มาฆสูตร  ๖. สภิยสูตร<br>
   ๗. เสลสูตร  ๘. สัลลสูตร<br>
   ๙. วาเสฏฐสูตร  ๑๐. โกกาลิกสูตร<br>
   ๑๑. นาลกสูตร ๑๒. ทวยตานุปัสสนาสูตร<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑. กามสูตร<br>
  ๔. อัฏฐกวรรค<br>
  หมวดว่าด้วยการไม่ติดอยู่ในกาม<br>
  กามสูตร๑<br>
  ว่าด้วยเรื่องกาม<br>
  (พระผู้มีพระภาคตรัสแก่พราหมณ์ผู้เป็นชาวนา ณ กรุงสาวัตถีดังนี้)<br>
  [๗๗๓] ถ้ากาม๒นั้นสำเร็จด้วยดีแก่สัตว์นั้น ผู้อยากได้กามอยู่<br>
  สัตว์นั้นได้กามตามที่ต้องการแล้ว<br>
  ย่อมเป็นผู้อิ่มใจแน่แท้<br>
  [๗๗๔] ถ้าเมื่อสัตว์นั้นอยากได้กามอยู่ เกิดความพอใจแล้ว<br>
  กามเหล่านั้นเสื่อมไป<br>
  สัตว์นั้นย่อมเจ็บปวด เหมือนถูกลูกศรแทง<br>
  [๗๗๕] ผู้ใดละกามได้ เหมือนคนเดินเลี่ยงหัวงู<br>
  ผู้นั้นมีสติ ล่วงพ้นตัณหาที่ชื่อว่า วิสัตติกา๓นี้ในโลก<br>
  [๗๗๖] นรชนใดปรารถนาเนือง ๆ ซึ่งไร่นา ที่ดิน เงิน โค ม้า<br>
  ทาส บุรุษ สตรี พวกพ้อง หรือกามเป็นอันมาก<br>
  [๗๗๗] กิเลสทั้งหลายอันไม่มีกำลังครอบงำนรชนนั้น<br>
  อันตรายทั้งหลาย๔ย่ำยีนรชนนั้น<br><br>เชิงอรรถ :<br>
  ๑ ขุ.ม. (แปล) ๒๙/๑-๖/๑-๒๓<br>
  ๒ กาม ในที่นี้หมายถึงวัตถุกาม (ขุ.สุ.อ. ๒/๗๗๓/๓๔๖)<br>
  ๓ ดูเชิงอรรถที่ ๒ หน้า ๘๙ ในเล่มนี้<br>
  ๔ อันตราย มี ๒ อย่าง (๑) อันตรายที่ปรากฏ คือ ราชสีห์ เสือโคร่ง เป็นต้น (๒)
  อันตรายที่ไม่ปรากฏ คือ<br>
  กายทุจริต วจีทุจริต และมโนทุจริต เป็นต้น ในที่นี้หมายถึงอันตรายที่ไม่ปรากฏ
  (ขุ.ม. (แปล) ๒๙/๕/๑๖-๑๗,<br>
  ขุ.สุ.อ. ๒/๗๗๗/๓๔๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๒. คุหัฏฐกสูตร<br>
  เพราะอันตรายนั้น ทุกข์จึงติดตามนรชนนั้นไป<br>
  เหมือนน้ำไหลเข้าเรือรั่ว ฉะนั้น<br>
  [๗๗๘] เพราะฉะนั้น สัตว์เกิด๑พึงมีสติทุกเมื่อ ละกามทั้งหลายได้<br>
  ครั้นละกามเหล่านั้นได้แล้ว พึงข้ามโอฆะได้<br>
  เหมือนคนวิดน้ำเรือแล้วไปถึงฝั่งได้ ฉะนั้น<br>
  กามสูตรที่ ๑ จบ</p>
<p> ๒. คุหัฏฐกสูตร๒<br>
  ว่าด้วยผู้ข้องอยู่ในถ้ำ<br>
  (พระผู้มีพระภาคตรัสแก่ท่านพระปิณโฑลภารทวาชะ ณ กรุงสาวัตถีดังนี้)<br>
  [๗๗๙] นรชนผู้ข้องอยู่ในถ้ำ๓ ถูกกิเลสมากหลายปิดบังไว้<br>
  เมื่อดำรงตนอยู่(อย่างนี้) ก็จมลงในเหตุให้ลุ่มหลง๔<br>
  ผู้เป็นเช่นนั้นแล ย่อมอยู่ไกลจากวิเวก<br>
  เพราะกามทั้งหลายในโลกไม่เป็นของที่นรชนละได้ง่ายเลย<br>
  [๗๘๐] สัตว์เหล่านั้นมีความปรารถนาเป็นต้นเหตุ<br>
  ติดพันอยู่กับความพอใจในภพ มุ่งหวัง(กาม)<br>
  ในกาลภายหลัง(อนาคต)หรือในกาลก่อน(อดีต)<br>
  ปรารถนากามเหล่านี้และกามที่มีอยู่ก่อน<br>
  ย่อมเป็นผู้หลุดพ้นได้ยาก(และ)ทำให้ผู้อื่นหลุดพ้นไม่ได้เลย<br><br>เชิงอรรถ :<br>
  ๑ สัตว์เกิด หมายถึงนรชน มานพ บุรุษ บุคคล ผู้มีชีวิต ผู้เป็นไปตามกรรม (ขุ.ม.
  (แปล) ๒๙/๖/๒๓)<br>
  ๒ ขุ.ม. (แปล) ๒๙/๗-๑๔/๒๘-๖๗<br>
  ๓ ถ้ำ ในที่นี้หมายถึงร่างกาย (ขุ.สุ.อ. ๒/๗๗๙/๓๕๐)<br>
  ๔ เหตุให้ลุ่มหลง ในที่นี้หมายถึงกามคุณ ๕ (ขุ.ม. (แปล) ๒๙/๗/๓๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๒. คุหัฏฐกสูตร<br>
  [๗๘๑] สัตว์เหล่านั้นยินดีขวนขวาย ลุ่มหลงในกามทั้งหลาย<br>
  เป็นผู้ตกต่ำ ตั้งอยู่ในกรรมที่ผิด<br>
  ประสบทุกข์แล้วจึงคร่ำครวญอยู่ว่า<br>
  เราจุติจากภพนี้ จักเป็นอะไรหนอ<br>
  [๗๘๒] เพราะฉะนั้น สัตว์เกิดพึงศึกษาในที่นี้๑<br>
  พึงรู้จักกรรมอย่างใดอย่างหนึ่งในโลกว่า เป็นกรรมที่ผิด<br>
  ไม่พึงประพฤติผิดเพราะเหตุแห่งกรรมที่ผิดนั้น<br>
  นักปราชญ์กล่าวว่า ชีวิตนี้เป็นของน้อย<br>
  [๗๘๓] เราเห็นหมู่สัตว์นี้ผู้ตกไปในอำนาจตัณหาในภพทั้งหลาย๒<br>
  กำลังดิ้นรนอยู่ในโลก<br>
  นรชนที่เลวผู้ยังไม่คลายตัณหาในภพน้อยภพใหญ่<br>
  ร่ำไรอยู่ใกล้ปากมัจจุราช<br>
  [๗๘๔] พวกเธอจงดูหมู่สัตว์ผู้กำลังดิ้นรนอยู่<br>
  เพราะวัตถุที่ยึดถือว่าเป็นของเรา<br>
  เหมือนฝูงปลาในน้ำน้อยสิ้นกระแสแล้ว<br>
  นรชนเห็นโทษนี้แล้วก็อย่าก่อตัณหาเครื่องเกี่ยวข้องในภพทั้งหลาย<br>
  พึงประพฤติไม่ยึดถือว่า เป็นของเรา<br>
  [๗๘๕] นักปราชญ์พึงกำจัดความพอใจในส่วนสุดทั้ง ๒ ด้าน<br>
  กำหนดรู้ผัสสะ๓แล้ว ก็ไม่ติดใจ<br><br>เชิงอรรถ :<br>
  ๑ คำว่า สัตว์เกิดพึงศึกษาในที่นี้ ดูรายละเอียดใน ขุ.ม. (แปล) ๒๙/๑๐/๔๘-๔๙<br>
  ๒ ภพทั้งหลาย ในที่นี้หมายถึงกามภพ รูปภพ และอรูปภพ (ขุ.ม. (แปล) ๒๙/๑๑/๕๗)<br>
  ๓ ผัสสะ หมายถึงความสัมผัสอารมณ์ที่มากระทบ เช่น ตากระทบกับรูป หรือตาเห็นรูป
  เรียกจักขุสัมผัส<br>
  เป็นต้น (ขุ.ม. (แปล) ๒๙/๑๓/๖๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๘๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๓. ทุฏฐัฏฐกสูตร<br>
  ติเตียนกรรมใดด้วยตน ก็ไม่ทำกรรมนั้น<br>
  ไม่ติดในสิ่งที่ได้เห็นและได้ยินแล้ว<br>
  [๗๘๖] มุนีกำหนดรู้สัญญาแล้ว ไม่เข้าไปติดในความยึดถือทั้งหลาย<br>
  พึงข้ามโอฆะได้ ถอนลูกศรได้แล้ว ไม่ประมาท<br>
  ประพฤติอยู่ ย่อมไม่หวังโลกนี้และโลกหน้า<br>
  คุหัฏฐกสูตรที่ ๒ จบ</p>
<p> ๓. ทุฏฐัฏฐกสูตร๑<br>
  ว่าด้วยเรื่องเดียรถีย์กับมุนี<br>
  (พระผู้มีพระภาคตรัสแก่พระอานนท์ดังนี้)<br>
  [๗๘๗] เดียรถีย์บางพวกมีใจชั่วกล่าวร้าย<br>
  บุคคลเหล่าอื่นเข้าใจว่าจริงก็กล่าวร้ายด้วย<br>
  แต่มุนีย่อมไม่ใส่ใจคำกล่าวร้ายที่เกิดขึ้น<br>
  เพราะฉะนั้น มุนีจึงไม่มีกิเลสเครื่องตรึงจิตในที่ไหน ๆ<br>
  [๗๘๘] ผู้ไปตามความพอใจ ตั้งอยู่ในความชอบใจ<br>
  พึงก้าวล่วงทิฏฐิของตนได้อย่างไรเล่า<br>
  แต่เมื่อทำตนให้เพียบพร้อม รู้อย่างไรก็พึงพูดอย่างนั้น<br>
  [๗๘๙] สัตว์เกิดใดไม่มีใครถาม<br>
  ก็บอกศีลและวัตรของตนแก่บุคคลเหล่าอื่น<br>
  สัตว์เกิดใดกล่าวถึงตัวเองเท่านั้น<br>
  ผู้ฉลาดทั้งหลายเรียกสัตว์เกิดนั้นว่า ผู้ไม่มีอริยธรรม<br>
  [๗๙๐] ส่วนภิกษุผู้สงบ ดับกิเลสแล้ว<br>
  ไม่โอ้อวดในศีลทั้งหลายว่า เราเป็นดังนี้<br><br>เชิงอรรถ :<br>
  ๑ ดูเทียบคำแปลพร้อมทั้งอธิบายใน ขุ.ม. (แปล) ๒๙/๑๕-๒๒/๗๔-๑๐๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๓. ทุฏฐัฏฐกสูตร<br>
  อนึ่ง ภิกษุใดไม่มีกิเลสเครื่องฟูในที่ไหน ๆ ในโลก<br>
  ผู้ฉลาดทั้งหลายเรียกภิกษุนั้นว่า ผู้มีอริยธรรม<br>
  [๗๙๑] เจ้าลัทธิใด มีธรรมที่กำหนดไว้ อันปัจจัยปรุงแต่งเชิดชูไว้<br>
  (แต่)ไม่ขาวสะอาด เจ้าลัทธินั้นเห็นอานิสงส์ใดในตน<br>
  อาศัยอานิสงส์นั้น และสันติ๑ที่กำเริบซึ่งอาศัยกันเกิดขึ้น<br>
  [๗๙๒] ความถือมั่นด้วยอำนาจทิฏฐิ มิใช่ก้าวล่วงได้ง่าย ๆ<br>
  การปลงใจในธรรมทั้งหลายแล้วถือมั่น<br>
  ก็มิใช่ก้าวล่วงได้ง่าย<br>
  เพราะฉะนั้น ในความถือมั่นเหล่านั้น<br>
  นรชนย่อมสลัดทิ้งธรรมบ้าง ยึดถือธรรมไว้บ้าง<br>
  [๗๙๓] ทิฏฐิที่กำหนด(เพื่อเกิด)ในภพน้อยภพใหญ่<br>
  ของผู้มีปัญญาเครื่องกำจัดไม่มีในที่ไหน ๆ ในโลก<br>
  เพราะผู้มีปัญญาเครื่องกำจัดนั้น<br>
  ละความหลอกลวงและความถือตัวได้แล้ว<br>
  ไม่มีความถือมั่น จะพึงไปด้วยเหตุอะไรเล่า<br>
  [๗๙๔] เพราะว่า ผู้มีความถือมั่นย่อมเข้าถึงวาทะในธรรมทั้งหลาย<br>
  จะพึงกล่าวคำติเตียนผู้ไม่มีความถือมั่นด้วยเหตุอะไรเล่า<br>
  เพราะทิฏฐิว่ามีอัตตา ทิฏฐิว่าไม่มีอัตตา๒<br>
  ไม่มีแก่ผู้ไม่มีความถือมั่นนั้น<br>
  ผู้ไม่มีความถือมั่นนั้น สลัดแล้วซึ่งทิฏฐิทั้งปวงในอัตภาพนี้แหละ<br>
  ทุฏฐัฏฐกสูตรที่ ๓ จบ<br><br>เชิงอรรถ :<br>
  ๑ สันติ หมายถึงความสงบ มี ๓ อย่าง คือ (๑) อัจจันตสันติ (ความสงบอย่างสิ้นเชิง)
  หมายถึงอมตนิพพาน<br>
  (๒) ตทังคสันติ (ความสงบด้วยองค์นั้น ๆ) หมายถึงผู้บรรลุรูปฌาน ๔ และอรูปฌาน ๔
  (๓) สมมุติสันติ<br>
  (ความสงบโดยสมมติ) หมายถึงทิฏฐิ ๖๒ ในที่นี้หมายถึงสันติโดยสมมติ (ขุ.ม. (แปล)
  ๒๙/๑๙/๘๘-๘๙)<br>
  ๒ ทิฏฐิว่ามีอัตตา หมายถึงสัสสตทิฏฐิ ทิฏฐิว่าไม่มีอัตตา หมายถึงอุจเฉททิฏฐิ ดู
  ขุ.ม. (แปล) ๒๙/๒๒/<br>
  ๙๘-๑๐๐, ๙๓/๒๘๘-๒๘๙ และดู สุตตนิบาตข้อ ๘๖๕ หน้า ๗๐๗ ในเล่มนี้ประกอบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๔. สุทธัฏฐกสูตร<br>
  ๔. สุทธัฏฐกสูตร๑<br>
  ว่าด้วยผู้พิจารณาเห็นความหมดจด<br>
  (พระผู้มีพระภาคตรัสแก่ภิกษุทั้งหลายดังนี้)<br>
  [๗๙๕] เราเห็นนรชนผู้หมดจดว่า เป็นผู้ไม่มีโรคอย่างยิ่ง<br>
  ความหมดจดย่อมมีแก่นรชนเพราะความเห็น<br>
  บุคคลเมื่อรู้จริงอย่างนี้ก็รู้ว่า ความเห็นนี้ยอดเยี่ยม<br>
  จึงเป็นผู้พิจารณาเห็นความหมดจด<br>
  เพราะฉะนั้น ย่อมเชื่อว่า ความเห็นนั้นเป็นญาณ<br>
  [๗๙๖] ถ้าความหมดจดมีแก่นรชนเพราะความเห็น<br>
  หรือนรชนนั้นละทุกข์ได้เพราะญาณ<br>
  นรชนผู้ยังมีอุปธินั้นย่อมหมดจดเพราะมรรคอื่น(ก็ได้)<br>
  เพราะว่า ทิฏฐิย่อมบ่งบอกถึงนรชนนั้นผู้พูดอย่างนั้น<br>
  [๗๙๗] พราหมณ์๒ ไม่กล่าวความหมดจดในรูปที่เห็น เสียงที่ได้ยิน<br>
  ศีลและวัตรหรืออารมณ์ที่รับรู้โดยมรรคอื่น<br>
  พราหมณ์นั้นผู้ไม่เข้าไปติดในบุญและบาป ละอัตตาได้๓<br>
  เรียกว่า ผู้ไม่ทำเพิ่มเติมในโลกนี้<br>
  [๗๙๘] สมณพราหมณ์เหล่านั้นละสิ่งแรก อาศัยสิ่งหลัง<br>
  ไปตามความพลุ่งพล่าน๔<br>
  ย่อมข้ามกิเลสเครื่องข้องไม่ได้<br><br>เชิงอรรถ :<br>
  ๑ ดูเทียบ ขุ.ม. (แปล) ๒๙/๒๓-๓๐/๑๐๑-๑๒๓<br>
  ๒ พราหมณ์ ในที่นี้หมายถึงผู้ลอยบาปธรรม ๗ ประการ คือ (๑) สักกายทิฏฐิ (๒) วิจิกิจฉา
  (๓) สีลัพพต-<br>
  ปรามาส (๔) ราคะ (๕) โทสะ (๖) โมหะ (๗) มานะ (ขุ.ม. (แปล) ๒๙/๒๕/๑๐๔)<br>
  ๓ ละอัตตาได้ หมายถึงละ สละ และคายความยึดมั่นถือมั่น ความติดใจ ความน้อมใจเชื่อว่าเป็นอัตตาด้วย<br>
  อำนาจตัณหา ด้วยอำนาจทิฏฐิ (ขุ.ม. (แปล) ๒๙/๒๕/๑๐๙)<br>
  ๔ ความพลุ่งพล่าน ในที่นี้หมายถึงตัณหา (ขุ.ม. (แปล) ๒๙/๒๖/๑๑๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๔. สุทธัฏฐกสูตร<br>
  สมณพราหมณ์เหล่านั้นย่อมยึดถือ ย่อมสลัดทิ้ง<br>
  เหมือนลิงจับกิ่งไม้แล้วก็ปล่อย ฉะนั้น<br>
  [๗๙๙] สัตว์เกิดสมาทานวัตรทั้งหลายเอง<br>
  ข้องอยู่ในสัญญา๑ ย่อมดำเนินไปลุ่ม ๆ ดอน ๆ<br>
  ส่วนผู้มีความรู้ รู้ธรรมด้วยเวททั้งหลาย๒แล้ว<br>
  เป็นผู้มีปัญญาอันไพบูลย์<br>
  ย่อมไม่ดำเนินไปลุ่ม ๆ ดอน ๆ<br>
  [๘๐๐] ผู้มีปัญญานั้น เป็นผู้กำจัดเสนาในธรรมทั้งปวง คือ<br>
  รูปที่เห็น เสียงที่ได้ยิน หรืออารมณ์ที่รับรู้อย่างใดอย่างหนึ่ง<br>
  ใคร ๆ ในโลกนี้จะพึงกำหนดผู้มีปัญญานั้น<br>
  ผู้เห็นผู้ประพฤติเปิดเผยด้วยเหตุอะไรเล่า<br>
  [๘๐๑] สัตบุรุษทั้งหลายย่อมไม่กำหนด ไม่เชิดชู<br>
  สัตบุรุษเหล่านั้นไม่กล่าวว่าเป็นความหมดจดสุดโต่ง<br>
  สลัดกิเลสเครื่องร้อยรัดอันเป็นเหตุยึดมั่น ที่ร้อยรัดไว้แล้ว<br>
  ไม่ก่อความหวังในที่ไหน ๆ ในโลก<br>
  [๘๐๒] พระอรหันต์เป็นผู้ไปพ้นเขตแดน๓แล้ว เป็นพราหมณ์<br>
  เพราะรู้และเห็น พระอรหันต์นั้นจึงไม่มีความถือมั่น<br>
  ไม่มีความกำหนัดในกามคุณอันเป็นที่กำหนัด<br>
  ไม่กำหนัดในสมาบัติเป็นที่คลายกำหนัด<br>
  พระอรหันต์นั้นจึงไม่มีความถือมั่นว่า ยอดเยี่ยมในโลกนี้<br>
  สุทธัฏฐกสูตรที่ ๔ จบ<br><br>เชิงอรรถ :<br>
  ๑ ข้องอยู่ในสัญญา หมายถึงพัวพันอยู่ในกามสัญญา พยาบาทสัญญา วิหิงสาสัญญา และทิฏฐิสัญญา<br>
  (ขุ.ม. (แปล) ๒๙/๒๗/๑๑๒)<br>
  ๒ รู้ธรรมด้วยเวททั้งหลาย หมายถึงรู้อริยสัจ ๔ ด้วยมรรคญาณ ๔ (ขุ.สุ.อ. ๒/๗๙๙/๓๖๓)<br>
  ๓ เขตแดน หมายถึงกิเลส (ขุ.สุ.อ. ๒/๘๐๒/๓๖๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๕. ปรมัฏฐกสูตร<br>
  ๕. ปรมัฏฐกสูตร๑<br>
  ว่าด้วยผู้ยึดถือทิฏฐิของตนว่ายอดเยี่ยม<br>
  (พระผู้มีพระภาคตรัสแก่ภิกษุทั้งหลายดังนี้)<br>
  [๘๐๓] สัตว์เกิดผู้ยึดถือในทิฏฐิทั้งหลายว่า ยอดเยี่ยม<br>
  ย่อมทำทิฏฐิใดให้ยิ่งใหญ่ในโลก<br>
  กล่าวทิฏฐิอื่นทุกอย่างนอกจากทิฏฐินั้นว่า เลว<br>
  เพราะฉะนั้น สัตว์เกิดนั้นจึงไม่ล่วงพ้นการวิวาทไปได้<br>
  [๘๐๔] เจ้าลัทธิเห็นอานิสงส์ใดในตน ในรูปที่เห็น<br>
  ในเสียงที่ได้ยิน ในศีลและวัตร หรือในอารมณ์ที่รับรู้<br>
  เจ้าลัทธินั้นยึดมั่นทิฏฐินั้นในลัทธิของตนนั้น<br>
  เห็นทิฏฐิอื่นทั้งปวงโดยความเป็นของเลว<br>
  [๘๐๕] บุคคลอาศัยศาสดาใด เห็นศาสดาอื่นว่า เลว<br>
  ผู้ฉลาดทั้งหลายเรียกศาสดานั้นว่า เป็นเครื่องร้อยรัด<br>
  เพราะฉะนั้นแล ภิกษุจึงไม่ควรอาศัยรูปที่เห็น<br>
  เสียงที่ได้ยิน อารมณ์ที่รับรู้ หรือศีลและวัตร<br>
  [๘๐๖] ภิกษุไม่พึงกำหนดทิฏฐิในโลกด้วยญาณ หรือแม้ด้วยศีลและวัตร<br>
  ไม่พึงเอาตนเข้าไปเทียบว่าเสมอเขา<br>
  ไม่พึงสำคัญตนว่าด้อยกว่าเขา หรือเลิศกว่าเขา<br>
  [๘๐๗] ภิกษุนั้นละอัตตาแล้ว ไม่ยึดถือ ไม่สร้างนิสัยแม้ด้วยญาณ<br>
  เมื่อชนทั้งหลายแตกกัน<br>
  ภิกษุนั้นก็ไม่เข้าเป็นฝักเป็นฝ่าย<br>
  ภิกษุนั้นไม่ถือแม้ทิฏฐิอะไร ๆ<br><br>เชิงอรรถ :<br>
  ๑ ขุ.ม. (แปล) ๒๙/๓๑-๓๘/๑๒๓-๑๔๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๖. ชราสูตร<br>
  [๘๐๘] พระอรหันต์ใดผู้ไม่มีความคะนึงหาในส่วนสุดทั้ง ๒ ด้าน<br>
  ในโลกนี้ ในภพน้อยภพใหญ่ ในโลกนี้หรือในโลกหน้า<br>
  พระอรหันต์นั้นจึงไม่มีเครื่องอยู่อะไร ๆ<br>
  ความตกลงใจในธรรมทั้งหลายแล้วถือมั่นก็ไม่มี<br>
  [๘๐๙] พระอรหันต์นั้นไม่มีทิฏฐิอันสัญญากำหนดไว้แม้นิดเดียว<br>
  ในรูปที่เห็น ในเสียงที่ได้ยิน หรือในอารมณ์ที่รับรู้ในโลกนี้<br>
  ใคร ๆ ในโลกนี้ จะพึงกำหนดพระอรหันต์นั้น<br>
  ผู้เป็นพราหมณ์ไม่ยึดถือทิฏฐิอยู่ด้วยเหตุอะไรเล่า<br>
  [๘๑๐] พระอรหันตขีณาสพทั้งหลาย<br>
  ย่อมไม่กำหนด ไม่เชิดชู(ตัณหาและทิฏฐิ)ไว้<br>
  แม้ธรรมทั้งหลาย๑พระอรหันต์เหล่านั้นก็ไม่ปรารถนา<br>
  พระอรหันต์ผู้เป็นพราหมณ์นั้น ใคร ๆ ก็นำไปด้วยศีลและวัตรไม่ได้<br>
  เป็นผู้ถึงฝั่ง๒ ไม่กลับมา เป็นผู้คงที่<br>
  ปรมัฏฐกสูตรที่ ๕ จบ</p>
<p> ๖. ชราสูตร๓<br>
  ว่าด้วยชรา<br>
  (พระผู้มีพระภาคตรัสแก่พุทธบริษัทชาวเมืองสาเกตดังนี้)<br>
  [๘๑๑] ชีวิตนี้น้อยนัก มนุษย์ย่อมตายภายใน ๑๐๐ ปี<br>
  แม้หากผู้ใดจะมีชีวิตอยู่เกินไปกว่านั้น<br>
  ผู้นั้นก็จะตายเพราะชราแน่แท้<br><br>เชิงอรรถ :<br>
  ๑ ธรรมทั้งหลาย ในที่นี้หมายถึงทิฏฐิ ๖๒ (ขุ.สุ.อ. ๒/๘๑๐/๓๖๗)<br>
  ๒ ฝั่ง หมายถึงอมตนิพพาน ได้แก่ ธรรมเป็นที่ระงับสังขารทั้งปวงเป็นที่สลัดทิ้งอุปธิทั้งปวง
  เป็นต้น (ขุ.ม.<br>
  (แปล) ๒๙/๓๘/๑๓๘)<br>
  ๓ ดูเทียบ ขุ.ม. (แปล) ๒๙/๓๙-๔๘/๑๔๒-๑๖๘<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๖. ชราสูตร<br>
  [๘๑๒] ชนทั้งหลายย่อมเศร้าโศก เพราะวัตถุที่ยึดถือว่า เป็นของเรา<br>
  เพราะความยึดถือที่เที่ยงแท้ไม่มีอยู่<br>
  ความพลัดพรากจากกันนี้เป็นสิ่งที่มีอยู่จริง<br>
  กุลบุตรเห็นดังนี้แล้ว ไม่พึงครองเรือน<br>
  [๘๑๓] บุรุษย่อมสำคัญเบญจขันธ์ใดว่า นี้ของเรา<br>
  เบญจขันธ์นั้นบุรุษนั้นย่อมละไปเพราะความตาย<br>
  บัณฑิตผู้เป็นพุทธมามกะ รู้ชัดโทษนี้แล้ว<br>
  ไม่พึงน้อมไปเพื่อความยึดถือว่า เป็นของเรา<br>
  [๘๑๔] บุรุษผู้ตื่นขึ้นแล้ว<br>
  ไม่เห็นสิ่งที่เกี่ยวข้องด้วยความฝัน ฉันใด<br>
  ใคร ๆ ก็ไม่เห็นชนผู้เป็นที่รัก ซึ่งตายจากไปแล้ว ฉันนั้น<br>
  [๘๑๕] ชื่อของชนเหล่าใดที่กล่าวกันอยู่นี้<br>
  ชนเหล่านั้นยังเห็นกันอยู่บ้าง ยังได้ยินกันอยู่บ้าง<br>
  สัตว์เกิดจากไปแล้ว เหลือไว้แต่ชื่อเท่านั้นเพื่อกล่าวขานกัน<br>
  [๘๑๖] ชนทั้งหลายผู้ติดใจในวัตถุที่ยึดถือว่า เป็นของเรา<br>
  ย่อมละทิ้งความเศร้าโศก ความคร่ำครวญ และความตระหนี่ไม่ได้<br>
  เพราะฉะนั้น มุนีผู้เห็นแดนเกษม ละความยึดถือได้แล้ว เที่ยวไป<br>
  [๘๑๗] บัณฑิตทั้งหลายกล่าวการไม่แสดงตนในภพ<br>
  ของภิกษุผู้ประพฤติหลีกเร้น ใช้ที่นั่งอันสงัดนั้นว่า<br>
  เป็นความสามัคคี<br>
  [๘๑๘] มุนีไม่อาศัยในสิ่งทั้งปวง๑ ไม่ทำสิ่ง๒ไหนให้เป็นที่รัก<br>
  และไม่ทำสิ่งไหนให้ไม่เป็นที่รัก<br>
  ความคร่ำครวญและความตระหนี่ไม่ติดอยู่ในมุนีนั้น<br>
  เหมือนหยาดน้ำไม่ติดอยู่บนใบบัว ฉะนั้น<br><br>เชิงอรรถ :<br>
  ๑ สิ่งทั้งปวง ในที่นี้หมายถึงอายตนะ ๑๒ คือ ตาและรูป หูและเสียง จมูกและกลิ่น
  ลิ้นและรส กายและ<br>
  โผฏฐัพพะ ใจและธรรมารมณ์ (ขุ.สุ.อ. ๒/๘๐๘/๓๗๑) และดู ขุ.ม. (แปล) ๒๙/๔๖/๑๖๑<br>
  ๒ สิ่ง ในที่นี้หมายถึงสัตว์และสังขาร (ขุ.สุ.อ. ๒/๘๑๘/๓๗๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๗. ติสสเมตเตยยสูตร<br>
  [๘๑๙] มุนีไม่ติดพันในรูปที่เห็น เสียงที่ได้ยิน และอารมณ์ที่รับรู้<br>
  เหมือนหยดน้ำไม่ติดอยู่บนใบบัว<br>
  เหมือนหยาดน้ำไม่ติดอยู่บนดอกบัว ฉะนั้น<br>
  [๘๒๐] พระอรหันต์ผู้มีปัญญาเครื่องกำจัด<br>
  ย่อมไม่สำคัญหมายรูปที่เห็น<br>
  เสียงที่ได้ยิน และอารมณ์ที่รับรู้<br>
  พระอรหันต์นั้นไม่ต้องการความหมดจดด้วยมรรคอื่น<br>
  ย่อมไม่กำหนัด ย่อมไม่ต้องคลายกำหนัด<br>
  ชราสูตรที่ ๖ จบ</p>
<p> ๗. ติสสเมตเตยยสูตร๑<br>
  ว่าด้วยปัญหาของติสสเมตเตยยะ<br>
  (ท่านพระติสสเมตเตยยะได้ทูลถามพระผู้มีพระภาคดังนี้)<br>
  [๘๒๑] ข้าแต่พระองค์ผู้นิรทุกข์ ขอพระองค์โปรดตรัสบอก<br>
  ความคับแค้นของบุคคลผู้ประกอบเมถุนธรรมเนือง ๆ<br>
  ข้าพระองค์ฟังคำสอนของพระองค์แล้วจักศึกษาวิเวก<br>
  (พระผู้มีพระภาคตรัสว่า เมตเตยยะ)<br>
  [๘๒๒] คำสั่งสอนของบุคคลผู้ประกอบเมถุนธรรมเนือง ๆ<br>
  ย่อมเลอะเลือน และบุคคลนั้นย่อมปฏิบัติผิด<br>
  การปฏิบัตินี้ เป็นธรรมไม่ประเสริฐในบุคคลนั้น<br><br>เชิงอรรถ :<br>
  ๑ ขุ.ม. (แปล) ๒๙/๔๙-๕๘/๑๖๘-๑๙๔<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๗. ติสสเมตเตยยสูตร<br>
  [๘๒๓] ผู้ใดในเบื้องต้นเที่ยวไปผู้เดียว๑<br>
  (ต่อมา)เข้าไปเสพเมถุนธรรม๒<br>
  ผู้รู้ทั้งหลายเรียกผู้นั้นว่า เป็นปุถุชนเลวในโลก<br>
  เหมือนยานที่แล่นไป๓ ฉะนั้น<br>
  [๘๒๔] ยศและเกียรติ๔ในเบื้องต้นของภิกษุนั้น เสื่อมไป<br>
  ภิกษุเห็นสมบัติและวิบัตินี้แล้ว พึงศึกษาเพื่อละเมถุนธรรม<br>
  [๘๒๕] ภิกษุนั้นถูกความดำริครอบงำ<br>
  ย่อมซบเซาเหมือนคนกำพร้า<br>
  ครั้นได้ยินคำตำหนิของคนอื่นแล้ว<br>
  ย่อมเป็นผู้เก้อเขิน เป็นผู้เช่นนั้น<br>
  [๘๒๖] ลำดับนั้น ภิกษุนั้นถูกถ้อยคำของผู้อื่นตักตือนแล้ว<br>
  ย่อมสร้างศัสตรา๕ย่อมก้าวลงสู่ความเป็นคนพูดเท็จ<br>
  นี้แหละเป็นเครื่องทำให้ติดใหญ่ของเธอ<br>
  [๘๒๗] ภิกษุ (ในเบื้องต้น) ได้สมญานามว่า เป็นบัณฑิต<br>
  อธิษฐานการเที่ยวไปผู้เดียว<br>
  ต่อมา เธอประกอบในเมถุนธรรม<br>
  ก็จักมัวหมอง เหมือนกับคนโง่ ฉะนั้น<br><br>เชิงอรรถ :<br>
  ๑ เที่ยวไปผู้เดียว หมายถึงบวชเป็นบรรพชิตและการละความคลุกคลีด้วยหมู่คณะ(ขุ.ม.
  (แปล) ๒๙/๕๑/๑๗๗)<br>
  ๒ เข้าไปเสพเมถุน หมายถึงบอกคืนสิกขากลับมาเป็นคฤหัสถ์เสพเมถุนธรรม (ขุ.ม. (แปล)
  ๒๙/๕๑/๑๗๘)<br>
  ๓ ยานที่แล่นไป ในที่นี้หมายถึงยานช้าง ยานม้า และยานโค ที่ไม่ได้ผ่านการฝึกหัด
  ย่อมแล่นพาออกไป<br>
  นอกทาง (ขุ.ม. (แปล) ๒๙/๕๑/๑๗๘)<br>
  ๔ ยศและเกียรติ ในที่นี้หมายถึงลาภสักการะและความสรรเสริญ (ขุ.สุ.อ. ๒/๘๒๔/๓๗๓)<br>
  ๕ ศัสตรา มี ๓ อย่าง คือ (๑) ศัสตราทางกาย (๒) ศัสตราทางวาจา (๓) ศัสตราทางใจ
  หรือกายทุจริต<br>
  ๓ อย่าง วจีทุจริต ๔ อย่าง และมโนทุจริต ๓ อย่าง ในที่นี้หมายถึงศัสตราทางวาจา
  (ขุ.ม. (แปล)<br>
  ๒๙/๕๔/๑๘๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๘. ปสูรสูตร<br>
  [๘๒๘] มุนีรู้โทษนี้แล้ว ในคราวเป็นคฤหัสถ์<br>
  ก่อนบวชในธรรมวินัยนี้<br>
  พึงทำการเที่ยวไปผู้เดียวให้มั่นคง<br>
  ไม่พึงเข้าไปเสพเมถุนธรรม<br>
  [๘๒๙] บุคคลพึงศึกษาวิเวกนั้นแหละ<br>
  เพราะการประพฤติวิเวกนี้ เป็นกิจสูงสุดของพระอริยะทั้งหลาย<br>
  ไม่พึงสำคัญตนว่าเราเป็นผู้ประเสริฐสุด ด้วยการประพฤติวิเวกนั้น<br>
  ผู้นั้นแล ชื่อว่า อยู่ใกล้นิพพาน<br>
  [๘๓๐] หมู่สัตว์ผู้ติดใจในกามทั้งหลาย<br>
  ย่อมยินดีมุนีผู้ว่าง ประพฤติอยู่<br>
  ไม่มุ่งหวังกามทั้งหลาย ผู้ข้ามโอฆะได้แล้ว<br>
  ติสสเมตเตยยสูตรที่ ๗ จบ</p>
<p> ๘. ปสูรสูตร๑<br>
  ว่าด้วยปริพาชกชื่อว่าปสูระ<br>
  (พระผู้มีพระภาคตรัสแก่ปสูรปริพาชกในท่ามกลางพุทธบริษัทดังนี้)<br>
  [๘๓๑] สมณพราหมณ์เป็นอันมาก<br>
  ย่อมกล่าวความหมดจดในธรรมนี้เท่านั้น<br>
  ไม่กล่าวความหมดจดในธรรมเหล่าอื่น<br>
  บุคคลอาศัยศาสดาใดก็กล่าวศาสดานั้นว่าดีงาม<br>
  ในเพราะทิฏฐิของตนนั้น เป็นผู้ตั้งอยู่ในปัจเจกสัจจะ๒<br><br>เชิงอรรถ :<br>
  ๑ ขุ.ม. (แปล) ๒๙/๕๙-๖๙/๑๙๕-๒๑๖<br>
  ๒ ปัจเจกสัจจะ ในที่นี้หมายถึงสัจจะเฉพาะอย่าง เช่น สัจจะที่ว่า โลกเที่ยง นี้เท่านั้นจริง
  อย่างอื่นไม่จริง (ขุ.ม.<br>
  (แปล) ๒๙/๕๙/๑๙๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๖๙๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๘. ปสูรสูตร<br>
  [๘๓๒] สมณพราหมณ์เหล่านั้นเป็นคนอยากพูด<br>
  เข้าไปสู่บริษัทแล้ว จับคู่กล่าวหากันและกันว่า เป็นคนพาล<br>
  สมณพราหมณ์เหล่านั้นอาศัยสิ่งอื่นแล้ว<br>
  ย่อมกล่าวถ้อยคำขัดแย้งกัน<br>
  อยากได้ความสรรเสริญ ก็กล่าวยกตนว่า เป็นผู้ฉลาด<br>
  [๘๓๓] คนผู้ประกอบถ้อยคำ(เพื่อกล่าว) ในท่ามกลางบริษัท<br>
  เมื่ออยากได้ความสรรเสริญ ย่อมเป็นผู้ลังเลใจ<br>
  เป็นผู้เก้อเขินในเมื่อถูกคัดค้านตกไป<br>
  ย่อมโกรธเคืองเพราะคำนินทา แสวงหาข้อแก้ตัว<br>
  [๘๓๔] บริษัทผู้พิจารณาปัญหากล่าววาทะของเขาว่า เลว<br>
  ถูกคัดค้านให้ตกไปแล้ว<br>
  เขาเสื่อมวาทะไปแล้ว ย่อมคร่ำครวญเศร้าโศก<br>
  ทอดถอนใจว่า เขานำ(หน้า) เราไปแล้ว<br>
  [๘๓๕] การวิวาทเหล่านี้เกิดแล้วในหมู่สมณะ<br>
  ความยินดีและความยินร้าย มีอยู่ในการวิวาทเหล่านี้<br>
  บุคคลเห็นโทษนี้แล้ว พึงงดเว้นถ้อยคำขัดแย้งกัน<br>
  เพราะว่าไม่มีประโยชน์อื่นนอกจากการได้ความสรรเสริญ<br>
  [๘๓๖] ก็หรือว่า บุคคลกล่าววาทะในท่ามกลางบริษัท<br>
  ได้รับความสรรเสริญเพราะทิฏฐิของตนนั้น<br>
  เขาย่อมหัวเราะและฟูใจด้วยประโยชน์แห่งความชนะนั้น<br>
  เพราะได้บรรลุถึงประโยชน์ตามที่ใจคิดไว้แล้ว<br>
  [๘๓๗] ความลำพองตน ย่อมเป็นภูมิสำหรับย่ำยีของเขา<br>
  เขาจึงกล่าวคำถือตัวและคำดูหมิ่นกัน<br>
  บุคคลเห็นโทษนี้แล้ว ไม่ควรวิวาทกัน<br>
  เพราะผู้ฉลาดทั้งหลาย ไม่กล่าวความหมดจด<br>
  ด้วยความวิวาทกันนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๙. มาคันทิยสูตร<br>
  [๘๓๘] คนกล้าที่ได้รับการเลี้ยงดูด้วยของเสวยของพระราชา<br>
  เขาคึกคะนอง อยากพบคนกล้าฝ่ายตรงข้ามย่อมได้พบ ฉันใด<br>
  (เจ้าลัทธิย่อมได้พบเจ้าลัทธิ ฉันนั้น)<br>
  ผู้กล้าเอ๋ย เจ้าลัทธิอยู่ที่ใด เธอจงไปเสียจากที่นั้นเถิด<br>
  เพราะกิเลสที่เคยมีแต่ก่อนของตถาคตมิได้มีเพื่อการรบ<br>
  [๘๓๙] ชนเหล่าใดถือทิฏฐิแล้ววิวาทกัน<br>
  และกล่าวอ้างว่า นี้เท่านั้นจริง<br>
  เธอจงพูดกับชนเหล่านั้นว่า กิเลสที่เป็นข้าศึกกัน<br>
  เมื่อวาทะเกิดไม่มีในธรรมวินัยนี้<br>
  [๘๔๐] พระอรหันต์เหล่าใด กำจัดเสนาได้แล้ว<br>
  ไม่เอาทิฏฐิไปกระทบทิฏฐิ เที่ยวไป<br>
  พระอรหันต์เหล่าใดในธรรมวินัยนี้<br>
  ไม่มีความถือมั่นสิ่งนี้ว่า ยอดเยี่ยม<br>
  ปสูระเอ๋ย เธอจะพึงได้อะไร ในพระอรหันต์เหล่านั้น<br>
  [๘๔๑] อนึ่ง เธอตรึกอยู่มาแล้ว เธอคิดทิฏฐิทั้งหลายด้วยใจ<br>
  มาถึงการแข่งคู่กับเราผู้มีปัญญาเครื่องกำจัดแล้ว<br>
  ย่อมไม่สามารถเทียมทันได้เลย<br>
  ปสูรสูตรที่ ๘ จบ</p>
<p> ๙. มาคันทิยสูตร๑<br>
  ว่าด้วยมาคันทิยพราหมณ์<br>
  (พระผู้มีพระภาคตรัสแก่มาคันทิยพราหมณ์พร้อมภรรยาดังนี้)<br>
  [๘๔๒] เพราะเห็นนางตัณหา นางอรดี และนางราคา<br>
  ก็ไม่ได้มีความพอใจในเมถุนธรรมเลย<br>
  จักมีความพอใจเพราะเห็นเรือนร่าง<br><br>เชิงอรรถ :<br>
  ๑ ขุ.ม. (แปล) ๒๙/๗๐-๘๒/๒๑๗-๒๔๕<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๙. มาคันทิยสูตร<br>
  ที่เต็มไปด้วยปัสสาวะและอุจจาระนี้ได้อย่างไรเล่า<br>
  เราไม่ปรารถนาจะถูกต้องเรือนร่างนางแม้ด้วยเท้า<br>
  (มาคันทิยพราหมณ์ทูลถามดังนี้)<br>
  [๘๔๓] หากท่านไม่ปรารถนานารีผู้เป็นอิตถีรัตนะเช่นนี้<br>
  ที่พระราชาผู้เป็นจอมคนจำนวนมากพากันปรารถนา<br>
  ท่านจะกล่าวทิฏฐิ ศีล วัตร ชีวิต<br>
  และการอุบัติขึ้นในภพว่าเป็นเช่นไร<br>
  (พระผู้มีพระภาคตรัสตอบว่า มาคันทิยะ)<br>
  [๘๔๔] การตกลงใจในธรรมทั้งหลายแล้วถือมั่นว่า<br>
  เรากล่าวสิ่งนี้ ดังนี้ ย่อมไม่มีแก่เรา<br>
  เราเห็นโทษในทิฏฐิทั้งหลาย จึงไม่ยึดมั่น<br>
  เมื่อเลือกเฟ้น จึงได้เห็นความสงบภายใน<br>
  (มาคันทิยพราหมณ์ทูลถามดังนี้)<br>
  [๘๔๕] ทิฏฐิเหล่าใดที่ตกลงใจกำหนดไว้แล้ว<br>
  มุนีไม่ยึดมั่นทิฏฐิเหล่านั้นแล<br>
  กล่าวเนื้อความใดว่า ความสงบภายใน<br>
  เนื้อความนั้น นักปราชญ์ทั้งหลายประกาศไว้อย่างไรหนอ<br>
  (พระผู้มีพระภาคตรัสว่า มาคันทิยะ)<br>
  [๘๔๖] นักปราชญ์ไม่กล่าวความหมดจดเพราะทิฏฐิ<br>
  ไม่กล่าวความหมดจดเพราะสุตะ<br>
  ไม่กล่าวความหมดจดเพราะญาณ<br>
  ไม่กล่าวความหมดจดเพราะศีลและวัตร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๙. มาคันทิยสูตร<br>
  บุคคลย่อมถึงความสงบภายใน เพราะความไม่มีทิฏฐิ๑<br>
  เพราะความไม่มีสุตะ๒ เพราะความไม่มีญาณ๓<br>
  เพราะความไม่มีศีล๔ เพราะความไม่มีวัตรนั้นก็หามิได้๕<br>
  นักปราชญ์สลัดทิ้งธรรมเหล่านี้ได้แล้ว<br>
  ไม่ยึดมั่น เป็นผู้สงบ ไม่อาศัยแล้ว ไม่พึงหวังภพ<br>
  (มาคันทิยพราหมณ์กราบทูลดังนี้)<br>
  [๘๔๗] หากนักปราชญ์ไม่กล่าวความหมดจดเพราะทิฏฐิ<br>
  ไม่กล่าวความหมดจดเพราะสุตะ<br>
  ไม่กล่าวความหมดจดเพราะญาณ<br>
  ไม่กล่าวความหมดจดเพราะศีลและวัตร<br><br>เชิงอรรถ :<br>
  ๑ ทิฏฐิ ในที่นี้หมายถึงสัมมาทิฏฐิมีวัตถุ ๑๐ คือ (๑) ทานที่ให้แล้วมีผล (๒) ยัญที่บูชาแล้วมีผล
  (๓) การ<br>
  เซ่นสรวงมีผล (๔) ผลวิบากของกรรมที่ทำดีทำชั่วมีอยู่ (๕) โลกนี้มี (๖) โลกหน้ามี
  (๗) มารดามีคุณ<br>
  (๘) บิดามีคุณ (๙) สัตว์เป็นโอปปาติกะมีอยู่ (๑๐) สมณพราหมณ์ผู้ปฏิบัติดี ปฏิบัติชอบ
  รู้แจ้งโลกนี้และ<br>
  โลกหน้า ด้วยตนเองแล้วสอนผู้อื่นให้รู้แจ้งมีอยู่ในโลก (ขุ.ม. (แปล) ๒๙/๗๔/๒๒๔)<br>
  ๒ สุตะ ในที่นี้หมายถึงเสียงจากผู้อื่น คือ สุตตะ เคยยะ เวยยากรณะ คาถา อุทาน
  อิติวุตตกะ ชาดก อัพภูตธรรม<br>
  และเวทัลละ (ขุ.ม. (แปล) ๒๙/๗๔/๒๒๔)<br>
  ๓ ญาณ หมายถึงกัมมัสสกตาญาณ (ญาณที่เชื่อความที่สัตว์มีกรรมเป็นของตน) หมายถึงสัจจานุโลมิก-<br>
  ญาณ (ญาณอันเป็นไปโดยอนุโลมแก่การหยั่งรู้อริยสัจ) และหมายถึงอภิญญาญาณ (ญาณคือความรู้<br>
  อย่างยิ่งยวด) มี ๖ คือ (๑) อิทธิวิธิ (๒) ทิพพโสต (๓) เจโตปริยญาณ (๔) ปุพเพนิวาสานุสสติญาณ<br>
  (๕) ทิพพจักขุ (๖) อาสวักขยญาณ และสมาปัตติญาณ (ญาณในสมาบัติ ๘) (ขุ.ม. (แปล)
  ๒๙/๗๔/๒๒๔)<br>
  ๔ ศีล ในที่นี้หมายถึงปาติโมกขสังวร (สำรวมในพระปาติโมกข์) (ขุ.ม. (แปล) ๒๙/๗๔/๒๒๔)<br>
  ๕ วัตร ในที่นี้หมายถึงธุดงค์ ๘ ข้อ คือ (๑) อารัญญิกังคธุดงค์ (สมาทานการอยู่ในป่าเป็นวัตร)
  (๒) ปิณฑ-<br>
  ปาติกังคธุดงค์ (สมาทานการเที่ยวบิณฑบาตเป็นวัตร) (๓) ปังสุกูลิกังคธุดงค์ (สมาทานการนุ่งห่มผ้าบังสุกุล<br>
  เป็นวัตร) (๔) เตจีวริกังคธุดงค์ (สมาทานการทรงไตรจีวรเป็นวัตร) (๕) สปทานจาริกังคธุดงค์
  (สมาทาน<br>
  การเที่ยวบิณฑบาตตามลำดับตรอกเป็นวัตร) (๖) ขลุปัจฉาภัตติกังคธุดงค์ (สมาทานห้ามภัตที่ถวายภาย<br>
  หลังเป็นวัตร) (๗) เนสัชชิกังคธุดงค์ (สมาทานการนั่งเป็นวัตร) (๘) ยถาสันถติกังคธุดงค์
  (สมาทานการอยู่<br>
  ในเสนาสนะตามที่เขาจัดให้เป็นวัตร (ขุ.ม. (แปล) ๒๙/๗๔/๒๒๔-๒๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๙. มาคันทิยสูตร<br>
  บุคคลย่อมถึงความสงบภายใน เพราะความไม่มีทิฏฐิ<br>
  เพราะความไม่มีสุตะ เพราะความไม่มีญาณ<br>
  เพราะความไม่มีศีล เพราะความไม่มีวัตรนั้น ก็หามิได้<br>
  ข้าพเจ้าจึงเข้าใจธรรมของท่านว่า เป็นเรื่องงมงายแน่นอน<br>
  เพราะสมณพราหมณ์บางพวกถึงความหมดจดได้เพราะทิฏฐิ<br>
  (พระผู้มีพระภาคตรัสว่า มาคันทิยะ)<br>
  [๘๔๘] เพราะอาศัยทิฏฐิทั้งหลายท่านจึงถามเนือง ๆ<br>
  ได้มาถึงความลุ่มหลงในทิฏฐิทั้งหลายที่ท่านถือมั่นไว้แล้ว<br>
  และท่านก็มิได้เห็นสัญญาแม้น้อยหนึ่งจากธรรมนี้<br>
  เพราะฉะนั้น ท่านจึงประสบแต่ความงมงาย<br>
  [๘๔๙] ผู้ใดสำคัญว่า เราเสมอเขา เลิศกว่าเขา หรือด้อยกว่าเขา<br>
  ผู้นั้นพึงต้องวิวาทกันด้วยความถือตัวนั้น<br>
  บุคคลไม่หวั่นไหวในเพราะความถือตัว ๓ อย่าง<br>
  ความสำคัญว่า เราเสมอเขา เลิศกว่าเขา (หรือด้อยกว่าเขา)<br>
  จึงไม่มีแก่บุคคลนั้น<br>
  [๘๕๐] บุคคลผู้เป็นพราหมณ์นั้น พึงกล่าวอะไรว่า จริง<br>
  หรือบุคคลผู้เป็นพราหมณ์นั้นพึงโต้เถียงว่า เท็จ ด้วยเหตุอะไร<br>
  ความสำคัญว่า เราเสมอเขา เราเลิศกว่าเขา (หรือด้อยกว่าเขา)<br>
  ย่อมไม่มีในพระอรหันต์ใด<br>
  พระอรหันต์นั้นพึงตอบโต้วาทะด้วยเหตุอะไรเล่า<br>
  [๘๕๑] บุคคลละที่อาศัยแล้ว ไม่เที่ยวซ่านไปหาที่อาศัย<br>
  มุนีไม่ทำความเยื่อใยในกาม ว่างจากกามทั้งหลาย<br>
  ไม่มุ่งหมายอัตภาพต่อไป ไม่พึงกล่าวถ้อยคำขัดแย้งกัน<br>
  [๘๕๒] บุคคลผู้เป็นนาคะ สงัดจากทิฏฐิเหล่าใด<br>
  พึงเที่ยวไปในโลก ไม่พึงพูดจายึดถือทิฏฐิเหล่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๐. ปุราเภทสูตร<br>
  ดอกบัวก้านมีหนามเกิดในน้ำ<br>
  ไม่แปดเปื้อนด้วยน้ำและโคลนตม ฉันใด<br>
  มุนีผู้กล่าวเรื่องความสงบ ก็ไม่ยินดี<br>
  ไม่แปดเปื้อนในกามและโลก ฉันนั้น<br>
  [๘๕๓] มุนีผู้จบเวทนั้น ย่อมไม่ไปด้วยทิฏฐิ<br>
  ไม่ถึงความถือตัวด้วยอารมณ์ที่รับรู้<br>
  มุนีนั้นผู้ไม่มีตัณหาและทิฏฐินั้น ไม่ถูกกรรมและสุตะนำไป<br>
  มุนีนั้นไม่ถูกตัณหาและทิฏฐินำเข้าไปในที่อาศัยทั้งหลาย<br>
  [๘๕๔] มุนีผู้เว้นจากสัญญาแล้ว ย่อมไม่มีกิเลสเครื่องร้อยรัด<br>
  มุนีผู้หลุดพ้นด้วยปัญญาแล้ว ย่อมไม่มีความลุ่มหลง<br>
  ชนเหล่าใดยังยึดถือสัญญาและทิฏฐิ<br>
  ชนเหล่านั้นย่อมเที่ยวกระทบกระทั่งกันในโลก<br>
  มาคันทิยสูตรที่ ๙ จบ</p>
<p> ๑๐. ปุราเภทสูตร๑<br>
  ว่าด้วยก่อนการดับขันธปรินิพพาน<br>
  (พระพุทธเนรมิตทูลถามดังนี้)<br>
  [๘๕๕] บุคคลมีทัสสนะ๒อย่างไร มีศีล๓อย่างไร<br>
  จึงเรียกว่า เป็นผู้สงบ๔แล้ว<br>
  ข้าแต่พระโคตมะ ข้าพระองค์ทูลถามแล้ว<br>
  ขอพระองค์โปรดตรัสบอกนรชนผู้สูงสุดนั้นแก่ข้าพระองค์เถิด<br><br>เชิงอรรถ :<br>
  ๑ ขุ.ม. (แปล) ๒๙/๘๓-๙๖/๒๔๖-๒๙๖<br>
  ๒ ทัสสนะ ในที่นี้หมายถึงอธิปัญญา (ขุ.สุ.อ. ๒/๘๕๕/๓๘๘, ขุ.ม.อ. ๘๓/๓๑๕)<br>
  ๓ ศีล ในที่นี้หมายถึงอธิศีล (ขุ.สุ.อ. ๒/๘๕๕/๓๘๘, ขุ.ม.อ. ๘๓/๓๑๕)<br>
  ๔ สงบ ในที่นี้หมายถึงอธิจิต (ขุ.สุ.อ. ๒/๘๕๕/๓๘๘, ขุ.ม.อ. ๘๓/๓๑๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๐. ปุราเภทสูตร<br>
  (พระผู้มีพระภาคตรัสตอบดังนี้)<br>
  [๘๕๖] ก่อนดับขันธปรินิพพาน พระอรหันต์เป็นผู้คลายตัณหา<br>
  ไม่ติดอยู่กับความเพลิดเพลินที่มีอยู่ในส่วนเบื้องต้น<br>
  ใคร ๆ กำหนดไม่ได้ในส่วนท่ามกลาง<br>
  พระอรหันต์นั้นมิได้มุ่งหวังถึงตัณหาและทิฏฐิ (ในส่วนเบื้องปลาย)<br>
  [๘๕๗] บุคคลผู้ไม่โกรธ ไม่สะดุ้ง ไม่โอ้อวด<br>
  ไม่คะนอง พูดด้วยปัญญา ไม่ฟุ้งซ่าน<br>
  เป็นผู้สำรวมวาจานั้นแล ชื่อว่า เป็นมุนี<br>
  [๘๕๘] บุคคลผู้ไม่มีตัณหาเครื่องเหนี่ยวรั้งในอนาคต<br>
  ไม่เศร้าโศกถึงสิ่งที่ล่วงไปแล้ว<br>
  ผู้เห็นวิเวกในผัสสะทั้งหลาย<br>
  ย่อมไม่ถูกนำไปในทิฏฐิทั้งหลาย<br>
  [๘๕๙] บุคคลนั้นเป็นผู้หลีกเร้น<br>
  ไม่หลอกลวง ไม่ทะเยอทะยาน<br>
  ไม่ตระหนี่๑ ไม่คะนอง ไม่เป็นที่น่ารังเกียจ<br>
  และไม่ประกอบในความเป็นผู้มีวาจาส่อเสียด<br>
  [๘๖๐] บุคคลผู้ไม่ยินดีในสิ่งที่น่ายินดี<br>
  ไม่ประกอบในความดูหมิ่น<br>
  ละเอียดอ่อน มีปฏิภาณ<br>
  ไม่ต้องเชื่อใคร และไม่ต้องคลายกำหนัด<br>
  [๘๖๑] บุคคลไม่ศึกษาเพราะอยากได้ลาภ<br>
  ไม่โกรธเพราะไม่ได้ลาภ<br>
  ไม่เดือดดาลและไม่ยินดีในรสเพราะตัณหา<br><br>เชิงอรรถ :<br>
  ๑ ตระหนี่ มี ๕ อย่าง (๑) อาวาสมัจฉริยะ(ตระหนี่ที่อยู่) (๒) กุลมัจฉริยะ(ตระหนี่ตระกูล)
  (๓) ลาภ-<br>
  มัจฉริยะ (ตระหนี่ลาภ) (๔) วัณณมัจฉริยะ(ตระหนี่วรรณะ) (๕) ธัมมมัจฉริยะ(ตระหนี่ธรรม)
  (ขุ.ม.<br>
  (แปล) ๒๙/๘๗/๒๖๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๐. ปุราเภทสูตร<br>
  [๘๖๒] บุคคลเป็นผู้วางเฉย มีสติทุกเมื่อ<br>
  ไม่สำคัญว่าเสมอเขา ไม่สำคัญว่าเลิศกว่าเขา<br>
  ไม่สำคัญว่าด้อยกว่าเขา ในโลก<br>
  กิเลสหนาย่อมไม่มีแก่บุคคลนั้น<br>
  [๘๖๓] บุคคลใดไม่มีที่อาศัย<br>
  ไม่มีตัณหาในภพหรือในวิภพ๑<br>
  บุคคลนั้นรู้ธรรมแล้วไม่ต้องอาศัย<br>
  [๘๖๔] เราเรียกบุคคลนั้นผู้ไม่มุ่งหวังในกามทั้งหลายว่า<br>
  เป็นผู้เข้าไปสงบ บุคคลนั้นไม่มีกิเลสเครื่องร้อยรัด<br>
  ข้ามตัณหาที่ชื่อว่า วิสัตติกา ได้แล้ว<br>
  [๘๖๕] บุคคลนั้นไม่มีบุตร สัตว์เลี้ยง นา ไร่ และที่ดิน<br>
  ทิฏฐิว่า มีอัตตา หรือทิฏฐิว่า ไม่มีอัตตา หาไม่ได้ในบุคคลนั้น๒<br>
  [๘๖๖] เหล่าปุถุชน หรือสมณพราหมณ์<br>
  พึงกล่าวหาบุคคลนั้นด้วยโทษ๓ใด<br>
  โทษนั้น ไม่เชิดชูบุคคลนั้นเลย<br>
  เพราะฉะนั้น บุคคลนั้นจึงไม่หวั่นไหวในเพราะวาทะทั้งหลาย<br>
  [๘๖๗] บุคคลผู้เป็นมุนี เป็นผู้คลายความยินดี ไม่ตระหนี่<br>
  ย่อมไม่กล่าวในเรื่องเลิศกว่าเขา<br>
  ไม่กล่าวในเรื่องเสมอเขา ไม่กล่าวในเรื่องด้อยกว่าเขา<br>
  เป็นผู้ไม่มีความกำหนด ย่อมไม่ถึงความกำหนด๔<br><br>เชิงอรรถ :<br>
  ๑ ภพ หมายถึงสัสสตทิฏฐิหรือภวทิฏฐิ วิภพ หมายถึงอุจเฉททิฏฐิ หรือวิภวทิฏฐิ (ขุ.สุ.อ.
  ๒/๘๖๓/๓๙๐)<br>
  และดู ขุ.ม. (แปล) ๒๙/๙๑/๒๘๕)<br>
  ๒ ดูสุตตนิบาตข้อ ๗๙๔ หน้า ๖๙๑ ในเล่มนี้ และดู ขุ.ม. (แปล) ๒๙/๒๒/๙๘-๑๐๐, ๙๓/๒๘๘-๒๘๙
  ประกอบ<br>
  ๓ โทษ หมายถึงกิเลสมีราคะเป็นต้น (ขุ.สุ.อ. ๒/๘๖๖/๓๙๐)<br>
  ๔ ความกำหนด(กัปปะ) มี ๒ อย่าง คือ (๑) กำหนดด้วยอำนาจตัณหา (๒) กำหนดด้วยอำนาจทิฏฐิ
  (ขุ.ม.<br>
  (แปล) ๒๙/๙๕/๒๙๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๑. กลหวิวาทสูตร<br>
  [๘๖๘] บุคคลใดไม่มีความถือว่าเป็นของตนในโลก<br>
  เมื่อไม่มีความถือว่าเป็นของตน ย่อมไม่เศร้าโศก<br>
  ไม่ถึงความลำเอียงในธรรมทั้งหลาย<br>
  บุคคลนั้นแล เรียกว่า ผู้สงบ<br>
  ปุราเภทสูตรที่ ๑๐ จบ</p>
<p> ๑๑. กลหวิวาทสูตร๑<br>
  ว่าด้วยการทะเลาะวิวาท<br>
  (พระพุทธเนรมิตทูลถามดังนี้)<br>
  [๘๖๙] การทะเลาะ การวิวาท ความคร่ำครวญ<br>
  ความเศร้าโศก ความตระหนี่ ความถือตัว<br>
  ความดูหมิ่น และวาจาส่อเสียด มีมาจากไหน<br>
  กิเลสเหล่านั้นมีมาจากไหน<br>
  ขอเชิญพระองค์โปรดตรัสบอกเหตุนั้น<br>
  (พระผู้มีพระภาคตรัสตอบดังนี้)<br>
  [๘๗๐] การทะเลาะ การวิวาท ความคร่ำครวญ<br>
  ความเศร้าโศก ความตระหนี่ ความถือตัว<br>
  ความดูหมิ่น และวาจาส่อเสียด มีมาจากสิ่งเป็นที่รัก๒<br>
  การทะเลาะ การวิวาท ประกอบในความตระหนี่<br>
  มีมาจากสิ่งเป็นที่รัก<br>
  เมื่อการวิวาทเกิดขึ้นแล้ว ก็มีวาจาส่อเสียดเกิดขึ้น<br><br>เชิงอรรถ :<br>
  ๑ ขุ.ม. (แปล) ๒๙/๙๗-๑๑๒/๒๙๗-๓๓๗<br>
  ๒ สิ่งเป็นที่รัก มีความหมาย ๒ อย่าง คือ (๑) สัตว์ หมายถึงมารดา บิดา พี่ น้อง
  บุตร ธิดา เป็นต้น<br>
  (๒) สังขาร หมายถึงรูป เสียง กลิ่น รส โผฏฐัพพะ ที่ชอบใจ (ขุ.ม. (แปล) ๒๙/๙๘/๓๐๑-๓๐๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๑. กลหวิวาทสูตร<br>
  (พระพุทธเนรมิตทูลถามดังนี้)<br>
  [๘๗๑] สิ่งเป็นที่รักในโลกมีอะไรเป็นต้นเหตุ<br>
  และชนเหล่าใดท่องเที่ยวไปในโลกเพราะความโลภ<br>
  ความโลภของชนเหล่านั้น มีอะไรเป็นต้นเหตุ<br>
  ความหวังและความสำเร็จหวังใด จะมีแก่นรชนในภพหน้า<br>
  ความหวังและความสำเร็จหวังนั้น มีอะไรเป็นต้นเหตุ<br>
  (พระผู้มีพระภาคตรัสตอบดังนี้)<br>
  [๘๗๒] สิ่งเป็นที่รักในโลกมีความพอใจเป็นต้นเหตุ<br>
  และชนเหล่าใดท่องเที่ยวไปในโลกเพราะความโลภ<br>
  ความโลภของชนเหล่านั้นมีความพอใจเป็นต้นเหตุ<br>
  ความหวังและความสำเร็จหวังใด จะมีแก่นรชนในภพหน้า<br>
  ความหวังและความสำเร็จหวังของนรชนนั้น<br>
  มีความพอใจนี้เป็นต้นเหตุ<br>
  (พระพุทธเนรมิตทูลถามดังนี้)<br>
  [๘๗๓] ฉันทะในโลกมีต้นเหตุมาจากไหน<br>
  และความตัดสินใจมีมาจากไหน<br>
  อนึ่ง ความโกรธ ความเป็นคนพูดเท็จ<br>
  และความสงสัย มีมาจากอะไร<br>
  และธรรมเหล่าใดพระสมณะตรัสไว้แล้ว<br>
  ธรรมเหล่านั้นมีมาจากอะไร<br>
  (พระผู้มีพระภาคตรัสตอบดังนี้)<br>
  [๘๗๔] ชนทั้งหลายในโลกพูดถึงสิ่งใดว่า น่าดีใจ น่าเสียใจ<br>
  ฉันทะก็จะมีขึ้นเพราะอาศัยสิ่งนั้น<br>
  ชนในโลกมองเห็นความเสื่อมและความเจริญในรูปทั้งหลายแล้ว<br>
  ย่อมทำการตัดสินใจ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๐๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๑. กลหวิวาทสูตร<br>
  [๘๗๕] ธรรมแม้เหล่านี้ คือ ความโกรธ<br>
  ความเป็นคนพูดเท็จ และความสงสัย<br>
  ย่อมมีในเมื่อความดีใจและความเสียใจทั้งสองมีอยู่<br>
  บุคคลผู้มีสงสัยพึงศึกษาเพื่อทางแห่งญาณ๑<br>
  และธรรมเหล่าใดพระสมณะทรงทราบแล้วตรัสไว้<br>
  ธรรมเหล่านั้น เมื่อความดีใจและความเสียใจทั้งสองมีอยู่ก็มีมา<br>
  (พระพุทธเนรมิตทูลถามดังนี้)<br>
  [๘๗๖] ความดีใจและความเสียใจมีต้นเหตุมาจากไหน<br>
  เมื่ออะไรไม่มี ความดีใจและความเสียใจเหล่านั้นจึงไม่มี<br><br>เชิงอรรถ :<br>
  ๑ ญาณ ในที่นี้หมายถึงญาณ ๑๖ (โสฬสญาณ) ความหยั่งรู้ที่เกิดขึ้นแก่ผู้เจริญวิปัสสนาตามลำดับ<br>
  ตั้งแต่ต้นจนถึงที่สุด คือ (๑) นามรูปปริจเฉทญาณ (ญาณกำหนดรู้นามและรูป) (๒) ปัจจยปริคคหญาณ<br>
  (ญาณกำหนดรู้ปัจจัยของนามและรูป) (๓) สัมมสนญาณ (ญาณกำหนดรู้ด้วยพิจารณาเห็นนามและรูปโดย<br>
  ไตรลักษณ์) (๔) อุทยัพพยานุปัสสนาญาณ (ญาณอันตามเห็นความเกิดและความดับ) (๕) ภังคานุ-<br>
  ปัสสนาญาณ (ญาณอันตามเห็นความสลายเห็นว่าสังขารทั้งปวงล้วนจะต้องสลายไปหมด) (๖)
  ภยตูปัฏ-<br>
  ฐานญาณ (ญาณอันมองเห็นสังขารปรากฏเป็นของน่ากลัว เพราะล้วนแต่จะต้องสลายไปไม่ปลอดภัยทั้งสิ้น)<br>
  (๗) อาทีนวานุปัสสนาญาณ (ญาณอันคำนึงเห็นสังขารทั้งปวงนั้นว่าเป็นโทษ) (๘) นิพพิทานุปัสสนาญาณ<br>
  (ญาณอันคำนึงเห็นด้วยความหน่าย) (๙) มุญจิตุกัมยตาญาณ (ญาณอันคำนึงด้วยใคร่จะพ้นไปเสีย
  เมื่อ<br>
  หน่ายสังขารทั้งหลายแล้ว ย่อมปรารถนาที่จะพ้นไปเสียจากสังขารเหล่านั้น) (๑๐) ปฏิสังขานุปัสสนาญาณ<br>
  (ญาณอันคำนึงพิจารณาหาทาง เพื่อมองหาอุบายที่จะปลดเปลื้องออก) (๑๑) สังขารุเปกขาญาณ
  (ญาณ<br>
  อันเป็นไปโดยความเป็นกลางต่อสังขาร ไม่ยินดียินร้ายต่อสังขารทั้งหลาย) (๑๒) สัจจานุโลมิกญาณ
  หรือ<br>
  อนุโลมญาณ (ญาณอันเป็นไปโดยอนุโลม ได้แก่การหยั่งรู้อริยสัจ) (๑๓) โคตรภูญาณ (ญาณหยั่งรู้ที่เป็น<br>
  หัวต่อแห่งการข้ามพ้นจากภาวะปุถุชน เข้าสู่ภาวะอริยบุคคล) (๑๔) มัคคญาณ ญาณในอริยมรรค
  (ความ<br>
  หยั่งรู้ที่ให้สำเร็จภาวะอริยบุคคลแต่ละขั้น) (๑๕) ผลญาณ ญาณในอริยผล (ความหยั่งรู้ที่เป็นผลสำเร็จของ<br>
  พระอริยบุคคลชั้นนั้น ๆ) (๑๖) ปัจจเวกขณญาณ (ญาณหยั่งรู้ด้วยการพิจารณาทบทวน สำรวจรู้มรรคผล<br>
  กิเลสที่ละแล้ว กิเลสที่เหลืออยู่และนิพพาน) (ขุ.ป. (แปล) ๓๑/๑-๖๕/๗-๑๐๙, วิสุทฺธิ.
  ๒/๖๖๒-๘๐๔/<br>
  ๒๕๐-๓๕๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๑. กลหวิวาทสูตร<br>
  ขอพระองค์จงตรัสบอกเรื่องความไม่มีและความมีว่า<br>
  มีต้นเหตุมาจากสิ่งใดแก่ข้าพระองค์<br>
  (พระผู้มีพระภาคตรัสตอบดังนี้)<br>
  [๘๗๗] ความดีใจและความเสียใจมีต้นเหตุมาจากผัสสะ<br>
  เมื่อผัสสะไม่มี ความดีใจและความเสียใจเหล่านี้จึงไม่มี<br>
  เราขอบอกเรื่องคือความไม่มีและความมีนี้ว่า<br>
  มีต้นเหตุมาจากผัสสะแก่เธอ<br>
  (พระพุทธเนรมิตทูลถามดังนี้)<br>
  [๘๗๘] ผัสสะในโลกมีต้นเหตุมาจากไหน<br>
  และความยึดถือมีมาจากไหน<br>
  เมื่ออะไรไม่มี ความยึดถือว่าเป็นของเราจึงไม่มี<br>
  เมื่ออะไรไม่มี ผัสสะจึงไม่ถูกต้อง<br>
  (พระผู้มีพระภาคตรัสตอบดังนี้)<br>
  [๘๗๙] เพราะอาศัยนามและรูป ผัสสะจึงเกิดขึ้น<br>
  ความยึดถือมีต้นเหตุมาจากความปรารถนา<br>
  เมื่อความปรารถนาไม่มี ความยึดถือว่าเป็นของเราจึงไม่มี<br>
  เมื่อรูปไม่มี ผัสสะจึงไม่ถูกต้อง<br>
  (พระพุทธเนรมิตทูลถามดังนี้)<br>
  [๘๘๐] เมื่อบุคคลดำเนินอย่างไร รูปจึงไม่มี<br>
  สุขและทุกข์จะไม่มีได้อย่างไร<br>
  สุขและทุกข์ย่อมไม่มีโดยวิธีการใด<br>
  ขอพระองค์โปรดตรัสบอกวิธีการนั้นแก่ข้าพระองค์<br>
  ข้าพระองค์มีความตั้งใจว่า จะรู้วิธีการนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๑. กลหวิวาทสูตร<br>
  (พระผู้มีพระภาคตรัสตอบดังนี้)<br>
  [๘๘๑] บุคคลไม่เป็นผู้มีสัญญาโดยสัญญาปกติ<br>
  ไม่เป็นผู้มีสัญญาโดยสัญญาผิดปกติ<br>
  เป็นผู้ไม่มีสัญญาก็มิใช่ ปราศจากสัญญาก็มิใช่<br>
  เมื่อบุคคลดำเนินอย่างนี้ รูปจึงไม่มี<br>
  เพราะส่วนแห่งธรรมเป็นเครื่องเนิ่นช้ามีต้นเหตุมาจากสัญญา<br>
  (พระพุทธเนรมิตทูลถามดังนี้)<br>
  [๘๘๒] ข้าพระองค์ได้ทูลถามธรรมใดแล้ว<br>
  พระองค์ก็ได้ตรัสตอบธรรมนั้นแก่ข้าพระองค์แล้ว<br>
  ข้าพระองค์ขอทูลถามธรรมอื่นอีก<br>
  ขอเชิญพระองค์โปรดตรัสบอกธรรมนั้นด้วยเถิด<br>
  สมณพราหมณ์บางพวกอ้างตนว่าเป็นบัณฑิตในโลกนี้<br>
  พากันกล่าวความหมดจดของยักษ์๑<br>
  ด้วยอรูปสมาบัติเท่านั้นหรือหนอว่า เป็นธรรมอันเลิศ<br>
  หรือว่าสมณพราหมณ์บางพวก กล่าวถึงความหมดจดอย่างอื่นว่า<br>
  เยี่ยมกว่าอรูปสมาบัตินี้<br>
  (พระผู้มีพระภาคตรัสตอบดังนี้)<br>
  [๘๘๓] สมณพราหมณ์บางพวกอ้างตนว่า เป็นบัณฑิตในโลกนี้<br>
  พากันกล่าวความหมดจดของยักษ์<br>
  ด้วยอรูปสมาบัติเท่านั้นว่า เป็นธรรมอันเลิศ<br>
  บรรดาสมณพราหมณ์เหล่านั้น<br>
  สมณพราหมณ์อีกพวกหนึ่งก็อ้างตนว่า เป็นผู้ฉลาด<br>
  พากันกล่าวความสงบในความไม่มีอะไรเหลือ<br><br>เชิงอรรถ :<br>
  ๑ ยักษ์ ในที่นี้หมายถึงสัตว์ นรชน มานพ บุรุษ บุคคล ผู้มีชีวิต ผู้เกิด ผู้เป็นไปตามกรรม
  มนุษย์ (ขุ.ม. (แปล)<br>
  ๒๙/๑๑๐/๓๓๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๒. จูฬวิยูหสูตร<br>
  [๘๘๔] มุนีผู้มีปัญญาเครื่องพิจารณานั้น รู้จักสมณพราหมณ์<br>
  ผู้เป็นเจ้าลัทธิเหล่านี้ว่า เป็นผู้เข้าไปอาศัยทิฏฐิ<br>
  และรู้จักทิฏฐิเป็นที่อาศัย<br>
  นักปราชญ์ครั้นรู้จักแล้ว ก็หลุดพ้นไม่ถึงการวิวาท<br>
  ไม่กลับมาในภพน้อยภพใหญ่<br>
  กลหวิวาทสูตรที่ ๑๑ จบ</p>
<p> ๑๒. จูฬวิยูหสูตร๑<br>
  ว่าด้วยการวิวาทกันเพราะทิฏฐิสูตรเล็ก<br>
  (พระพุทธเนรมิตทูลถามดังนี้)<br>
  [๘๘๕] สมณพราหมณ์เจ้าลัทธิบางพวก<br>
  ยึดถือยู่เฉพาะทิฏฐิของตน ๆ<br>
  ถือแล้วก็อ้างตัวว่า เป็นคนฉลาด พูดกันไปต่าง ๆ ว่า<br>
  บุคคลใดรู้อย่างนี้ บุคคลนั้นชื่อว่า รู้ธรรมแล้ว<br>
  บุคคลใดคัดค้านธรรมนี้ บุคคลนั้นชื่อว่า ยังไม่สำเร็จกิจ<br>
  [๘๘๖] สมณพราหมณ์เหล่านั้นถืออย่างนี้ แล้วก็พากันวิวาท<br>
  และกล่าวว่า คนอื่นเป็นคนพาล ไม่ฉลาด<br>
  วาทะของสมณพราหมณ์เหล่านี้<br>
  วาทะไหนเป็นเรื่องจริงกันหนอ<br>
  เพราะสมณพราหมณ์เหล่านี้ทั้งหมด<br>
  ต่างก็อ้างตัวว่า เป็นคนฉลาด<br>
  (พระผู้มีพระภาคตรัสตอบดังนี้)<br>
  [๘๘๗] คนพาลไม่ยอมรับธรรมของผู้อื่นเลย<br>
  เป็นคนต่ำทราม มีปัญญาทราม<br><br>เชิงอรรถ :<br>
  ๑ ขุ.ม. (แปล) ๒๙/๑๑๓-๑๒๙/๓๓๘-๓๖๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๒. จูฬวิยูหสูตร<br>
  สมณพราหมณ์ทั้งหมดนั้นแหละเป็นคนพาล มีปัญญาทราม<br>
  สมณพราหมณ์เหล่านี้ทั้งหมดนั้นแหละยึดถือทิฏฐิอยู่<br>
  [๘๘๘] ถ้าพวกสมณพราหมณ์ไม่ผ่องแผ้วเพราะทิฏฐิของตน๑<br>
  เป็นผู้มีปัญญาหมดจดดี ฉลาด มีความรู้แล้วไซร้<br>
  บรรดาสมณพราหมณ์เหล่านั้น ก็ไม่มีใครเสื่อมปัญญา<br>
  เพราะทิฏฐิของสมณพราหมณ์แม้เหล่านั้น ถือกันมาอย่างนั้น<br>
  [๘๘๙] คน ๒ จำพวกกล่าวทิฏฐิใดต่อกันว่า เป็นคนพาล<br>
  เราไม่กล่าวทิฏฐินั้นว่า จริง<br>
  สมณพราหมณ์พากันประกาศทิฏฐิของตน ๆ ว่า จริง<br>
  เพราะฉะนั้น จึงพากันใส่ไฟผู้อื่นว่า เป็นคนพาล<br>
  (พระพุทธเนรมิตทูลถามดังนี้)<br>
  [๘๙๐] สมณพราหมณ์บางพวกกล่าวธรรมใดว่าจริง ว่าแท้<br>
  สมณพราหมณ์พวกอื่นก็พากันกล่าวธรรมนั้นว่าเปล่า ว่าเท็จ<br>
  สมณพราหมณ์เหล่านั้นต่างพากันถือมั่นแม้อย่างนี้แล้ววิวาทกัน<br>
  เพราะหตุไร สมณพราหมณ์จึงไม่พูดอย่างเดียวกัน<br>
  (พระผู้มีพระภาคตรัสตอบดังนี้)<br>
  [๘๙๑] หมู่ชนรู้ชัดสัจจะใดไม่พึงวิวาทกัน<br>
  สัจจะนั้นมีอย่างเดียว๒เท่านั้น ไม่มีอย่างที่ ๒<br>
  สมณพราหมณ์เหล่านั้น พากันอวดสัจจะต่าง ๆ กันไปเอง<br>
  เพราะฉะนั้น สมณพราหมณ์จึงไม่พูดอย่างเดียวกัน<br><br>เชิงอรรถ :<br>
  ๑ ข้อความนี้แปลตามบาลีที่ปรากฏว่า สนฺทิฏฺฐิยา เจว น วีวทาตา อีกนัยหนึ่งมีบาลีปรากฏว่า
  สนฺทิฏฺฐิยา<br>
  เจ ปน วีวทาตา ดังนี้ก็มี แปลว่า ก็ถ้าพวกสมณพราหมณ์เป็นผู้ผ่องแผ้ว เพราะทิฏฐิของตน
  (ขุ.สุ.อ.<br>
  ๒/๘๘๗-๘๘๘/๓๙๖)<br>
  ๒ สัจจะมีอย่างเดียว หมายถึงนิโรธสัจจะ หรือมัคคสัจจะ (ขุ.สุ.อ. ๒/๘๙๑/๓๙๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๒. จูฬวิยูหสูตร<br>
  (พระพุทธเนรมิตทูลถามดังนี้)<br>
  [๘๙๒] เพราะเหตุไรหนอ สมณพราหมณ์จึงพูดสัจจะไปต่าง ๆ<br>
  อ้างตนว่า เป็นคนฉลาดพูดพร่ำกันไป<br>
  สัจจะที่สมณพราหมณ์เหล่านั้นเล่าเรียนมา<br>
  มีหลายอย่างต่าง ๆ กันหรือ<br>
  หรือว่าสมณพราหมณ์เหล่านั้นพากันนึกตรึกเอาเอง<br>
  (พระผู้มีพระภาคตรัสตอบดังนี้)<br>
  [๘๙๓] มิได้มีสัจจะหลายอย่างต่าง ๆ กันเลย<br>
  เว้นแต่สัจจะที่แน่นอนด้วยสัญญาในโลก<br>
  แต่สมณพราหมณ์ทั้งหลาย<br>
  พากันกำหนดความตรึกในทิฏฐิทั้งหลายไปเอง<br>
  แล้วกล่าวธรรมเป็น ๒ อย่างว่า<br>
  คำของเราจริง คำของท่านเท็จ<br>
  [๘๙๔] เจ้าลัทธิอาศัยธรรมเหล่านี้ คือ<br>
  รูปที่เห็น เสียงที่ได้ยิน ศีล วัตร และอารมณ์ที่รับรู้<br>
  แล้วแสดงอาการดูหมิ่น และดำรงอยู่ในทิฏฐิที่ตกลงใจ<br>
  แล้วก็ร่าเริงกล่าวว่า คนอื่นเป็นคนพาล ไม่ฉลาด<br>
  [๘๙๕] เจ้าลัทธิใส่ไฟบุคคลอื่นว่า เป็นคนพาล เพราะเหตุใด<br>
  ก็กล่าวถึงตนเองว่า เป็นคนฉลาด เพราะเหตุนั้น<br>
  เจ้าลัทธินั้นอวดอ้างตนเองว่า เป็นคนฉลาด<br>
  ย่อมดูหมิ่นบุคคลอื่นและกล่าวเช่นนั้นเหมือนกัน<br>
  [๘๙๖] เจ้าลัทธินั้นเป็นผู้เพียบพร้อมด้วยอติสารทิฏฐิ๑<br>
  เมาด้วยความถือตัว มีความถือตัวจัด อภิเษกตนเองด้วยใจ<br>
  เพราะทิฏฐินั้นเจ้าลัทธิถือกันมาอย่างนั้น<br><br>เชิงอรรถ :<br>
  ๑ อติสารทิฏฐิ ในที่นี้หมายถึงทิฏฐิ ๖๒ และทิฏฐิ ๖๒ นี้เอง เรียกอีกอย่างหนึ่งว่า
  ทิฏฐิที่ตกลงใจ (ขุ.ม.<br>
  (แปล) ๒๙/๑๒๔/๓๕๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๒. จูฬวิยูหสูตร<br>
  [๘๙๗] อนึ่ง หากบุคคลเป็นผู้เลวทรามเพราะวาจาของผู้อื่นไซร้<br>
  เขาก็เป็นผู้มีปัญญาทรามพร้อมกับผู้นั้น<br>
  และถ้าผู้เรียนจบพระเวทเอง๑ เป็นนักปราชญ์ได้ไซร้<br>
  บรรดาสมณะ ก็ไม่มีใครเป็นคนพาล<br>
  [๘๙๘] ชนเหล่าใดกล่าวสรรเสริญธรรมอื่นนอกจากธรรมนี้<br>
  ชนเหล่านั้นเป็นผู้พลาดทางแห่งความหมดจด เป็นผู้ไม่บริบูรณ์<br>
  เดียรถีย์พากันกล่าวทิฏฐิมากแม้อย่างนี้<br>
  เพราะพวกเขาเป็นผู้ยินดียิ่งด้วยความยินดีในทิฏฐิของตน<br>
  [๘๙๙] พวกเดียรถีย์พากันกล่าวความหมดจดว่ามีอยู่ในธรรมนี้เท่านั้น<br>
  ไม่กล่าวความหมดจดในธรรมเหล่าอื่น<br>
  พวกเดียรถีย์ตั้งอยู่ในทิฏฐิมากแม้อย่างนี้<br>
  ต่างกล่าวยืนยันในธรรมอันเป็นแนวทางของตนนั้น<br>
  [๙๐๐] อนึ่ง เจ้าลัทธิกล่าวยืนยันในแนวทางของตน<br>
  ใส่ไฟใครอื่นว่า เป็นคนพาล เพราะทิฏฐินี้<br>
  เจ้าลัทธินั้น กล่าวถึงผู้อื่นว่า เป็นคนพาล<br>
  มีความไม่หมดจดเป็นธรรมดา<br>
  พึงนำความมุ่งร้ายมาเองทีเดียว<br>
  [๙๐๑] เจ้าลัทธินั้นตั้งอยู่ในทิฏฐิที่ตกลงใจและนับถือเองแล้ว<br>
  ก็ถึงการวิวาทในกาลข้างหน้าในโลก<br>
  คนที่เกิดมาละทิฏฐิที่ตกลงใจทั้งมวลได้<br>
  ย่อมไม่ก่อการมุ่งร้ายในโลก<br>
  จูฬวิยูหสูตรที่ ๑๒ จบ<br><br>เชิงอรรถ :<br>
  ๑ จบพระเวท หมายถึงจบไตรเพท อันเป็นคัมภีร์ศักดิ์สิทธิ์สูงสุดของศาสนาพราหมณ์
  มี ๓ คือ (๑) ฤคเวท<br>
  หรืออิรุเวท ประมวลบทสวดสรรเสริญเทพเจ้า (๒) ยชุรเวท บทสวดอ้อนวอนในพิธีบูชายัญต่าง
  ๆ<br>
  (๓) สามเวท ประมวลบทเพลงขับสำหรับสวดหรือร้องเป็นทำนองในพิธีบูชายัญ ต่อมาเพิ่ม
  (๔) อถรรพเวท<br>
  หรืออาถรรพณเวท ว่าด้วยคาถาอาคมทางไสยศาสตร์ (องฺ.ติก.อ. ๒/๕๙/๑๖๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๓. มหาวิยูหสูตร<br>
  ๑๓. มหาวิยูหสูตร๑<br>
  ว่าด้วยการวิวาทกันเพราะทิฏฐิสูตรใหญ่<br>
  (พระพุทธเนรมิตทูลถามดังนี้)<br>
  [๙๐๒] สมณพราหมณ์พวกใดพวกหนึ่งเหล่านี้<br>
  ยึดถือทิฏฐิอยู่ พากันกล่าวอ้างว่า นี้เท่านั้นจริง<br>
  สมณพราหมณ์เหล่านั้นทุกพวกนั่นแหละจะถูกนินทา<br>
  หรือว่าจะได้รับความสรรเสริญเพราะทิฏฐินั้น<br>
  (พระผู้มีพระภาคตรัสตอบดังนี้)<br>
  [๙๐๓] ผลแห่งวาทะนี้น้อยนัก ไม่พอเพื่อความสงบ<br>
  เรากล่าวผลแห่งการวิวาทเป็น ๒ อย่าง๒<br>
  บุคคลเห็นโทษแม้นี้แล้ว<br>
  มองเห็นภูมิ(เหตุ)แห่งการไม่วิวาท๓ว่า เกษม<br>
  ไม่พึงวิวาทกัน<br>
  (พระพุทธเนรมิตทูลถามดังนี้)<br>
  [๙๐๔] ทิฏฐิสมมติ๔เหล่านี้อย่างใดอย่างหนึ่งเกิดจากปุถุชน<br>
  บุคคลผู้มีความรู้ย่อมไม่เข้าถึงทิฏฐิสมมติเหล่านี้ทุกอย่าง<br>
  บุคคลผู้ไม่มีกิเลสเป็นเหตุเข้าถึงนั้น<br>
  ไม่ทำความพอใจในรูปที่เห็น เสียงที่ได้ยิน<br>
  พึงถึงสิ่งที่ควรเข้าถึงอะไรเล่า<br><br>เชิงอรรถ :<br>
  ๑ ขุ.ม. (แปล) ๒๙/๑๓๐-๑๔๙/๓๖๒-๓๙๗<br>
  ๒ หมายถึงมีนินทา หรือสรรเสริญ อีกนัยหนึ่ง มีชนะ หรือพ่ายแพ้ (ขุ.สุ.อ. ๒/๙๐๓/๔๐๐)<br>
  ๓ ภูมิแห่งการไม่วิวาท ในที่นี้หมายถึงอมตนิพพาน (ขุ.ม. (แปล) ๒๙/๑๓๑/๓๖๕)<br>
  ๔ ทิฏฐิสมมติ หมายถึงทิฏฐิ ๖๒ (ขุ.ม. (แปล) ๒๙/๑๓๒/๓๖๖, ขุ.สุ.อ. ๒/๙๐๔/๔๐๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๓. มหาวิยูหสูตร<br>
  (พระผู้มีพระภาคตรัสตอบดังนี้)<br>
  [๙๐๕] สมณพราหมณ์ผู้กล่าวอ้างศีลว่า สูงสุด<br>
  สมาทานวัตรแล้ว ดำรงอยู่<br>
  ได้กล่าวความหมดจดด้วยความสำรวมว่า<br>
  พวกเราศึกษาในทิฏฐินี้แหละ และศึกษาความหมดจดแห่งวัตรนั้น<br>
  สมณพราหมณ์เหล่านั้นอ้างตนว่า เป็นคนฉลาด<br>
  ย่อมเป็นผู้ถูกนำเข้าสู่ภพ<br>
  [๙๐๖] ถ้าบุคคลเคลื่อนจากศีลและวัตร<br>
  พลาดกรรมแล้วก็หวั่นไหว<br>
  เขาย่อมเฝ้าแต่พร่ำเพ้อและปรารถนาความหมดจด<br>
  เหมือนคนออกจากเรือนอยู่ร่วมกับพวกเดินทาง<br>
  พลัดพรากจากพวก ฉะนั้น<br>
  [๙๐๗] อริยสาวกละศีลและวัตรได้ทั้งหมด<br>
  ละกรรมที่มีโทษและกรรมที่ไม่มีโทษ๑เสียได้<br>
  ไม่ปรารถนาความหมดจดและความไม่หมดจด<br>
  งดเว้นแล้ว ไม่ยึดมั่นทิฏฐิที่มีอยู่เที่ยวไป<br>
  [๙๐๘] สมณพราหมณ์เข้าไปอาศัยตบะที่ตนเกลียดชังนั้น<br>
  เข้าไปอาศัยรูปที่เห็น เสียงที่ได้ยิน หรืออารมณ์ที่รับรู้<br>
  เป็นผู้กล่าวความหมดจดในสงสารข้างหน้า<br>
  ยังไม่คลายตัณหาในภพน้อยภพใหญ่<br>
  จึงยังพร่ำพูดถึงความหมดจดอยู่<br><br>เชิงอรรถ :<br>
  ๑ กรรมที่มีโทษและกรรมที่ไม่มีโทษ หมายถึงอกุศลทั้งปวง ได้แก่ อกุศลกรรมบถ ๑๐
  ประการ และโลกิย-<br>
  กุศลได้แก่ กุศลกรรมบถ ๑๐ ประการ (ขุ.สุ.อ. ๒/๙๐๗/๔๐๑, ที.ปา.อ. ๓/๓๑๒/๒๒๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๓. มหาวิยูหสูตร<br>
  [๙๐๙] ความชอบใจวัตถุ ย่อมมีแก่ผู้กำลังปรารถนา<br>
  อนึ่ง ความหวั่นไหว ย่อมมีเพราะวัตถุที่กำหนดแล้ว<br>
  ความตายและความเกิดมิได้มีแก่ภิกษุใดในธรรมวินัยนี้<br>
  ภิกษุนั้นพึงหวั่นไหวด้วยเหตุอะไรเล่า<br>
  หรือจะพึงชอบใจในอะไรเล่า<br>
  (พระพุทธเนรมิตทูลถามดังนี้)<br>
  [๙๑๐] สมณพราหมณ์บางพวกกล่าวธรรมใดว่า เยี่ยม<br>
  แต่สมณพราหมณ์พวกอื่นกลับกล่าวธรรมนั้นนั่นเองว่า เลว<br>
  วาทะของสมณพราหมณ์เหล่านี้ วาทะไหนจริงกันหนอ<br>
  เพราะสมณพราหมณ์เหล่านี้ทุกพวก<br>
  ต่างกล่าวอ้างตนว่า เป็นคนฉลาด<br>
  (พระผู้มีพระภาคตรัสตอบดังนี้)<br>
  [๙๑๑] อนึ่ง สมณพราหมณ์บางพวก<br>
  กล่าวธรรมของตนว่า บริบูรณ์ แต่กล่าวธรรมของผู้อื่นว่า เลว<br>
  พวกสมณพราหมณ์ถือมั่นแม้อย่างนี้แล้ว ย่อมวิวาทกัน<br>
  เพราะต่างกล่าวทิฏฐิสมมติของตน ๆ ว่า จริง<br>
  [๙๑๒] หากบุคคลเป็นคนเลวเพราะเหตุที่ผู้อื่นพูดติเตียนไซร้<br>
  ก็จะไม่พึงมีใครวิเศษในธรรมทั้งหลายได้เลย<br>
  เพราะคนส่วนมาก ต่างกล่าวยืนยันในแนวทางของตน<br>
  พากันกล่าวถึงธรรมของผู้อื่นว่า เป็นสิ่งเลวทราม<br>
  [๙๑๓] การบูชาหลักการของตน เป็นเรื่องแท้จริง<br>
  เหมือนสมณพราหมณ์พากันสรรเสริญแนวทางของตน ฉะนั้น<br>
  การว่าร้ายทุกอย่างก็พึงมีอยู่แท้จริง<br>
  เพราะความหมดจดของสมณพราหมณ์เหล่านั้น<br>
  เป็นเรื่องเฉพาะตนเท่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๑๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๓. มหาวิยูหสูตร<br>
  [๙๑๔] ญาณที่ผู้อื่นพึงแนะนำไม่มีแก่พราหมณ์<br>
  ความตกลงใจแล้วยึดมั่นในธรรมทั้งหลาย ก็ไม่มี<br>
  เพราะฉะนั้น พราหมณ์จึงล่วงเลยการวิวาททั้งหลายได้แล้ว<br>
  แท้จริง พราหมณ์ไม่เห็นธรรมอื่นว่า เป็นของประเสริฐ<br>
  [๙๑๕] สมณพราหมณ์บางพวกเชื่อความหมดจดเพราะทิฏฐิว่า<br>
  เรารู้ เราเห็นความหมดจดนี้ว่า มีจริง<br>
  ถ้าสมณพราหมณ์ผู้หนึ่งได้เห็นแล้ว<br>
  จะมีประโยชน์อะไรด้วยการเห็นนั้นแก่สมณพราหมณ์เหล่านั้นเล่า<br>
  เพราะพวกสมณพราหมณ์แล่นเลย(ทางแห่งความหมดจด)แล้ว<br>
  ย่อมกล่าวความหมดจดด้วยการเห็นอื่น<br>
  [๙๑๖] นรชนเมื่อเห็นย่อมเห็นนามรูป<br>
  หรือครั้นเห็นแล้วก็รู้จักเฉพาะนามรูปเหล่านั้นเท่านั้น<br>
  นรชนเห็นนามรูปมากบ้าง น้อยบ้างโดยแท้<br>
  ถึงอย่างนั้น ผู้ฉลาดทั้งหลายก็ไม่กล่าวความหมดจด<br>
  เพราะการเห็นนามรูปนั้น<br>
  [๙๑๗] นรชนผู้มีปกติกล่าวด้วยความเชื่อมั่น<br>
  ไม่ใช่คนที่ใครพึงแนะนำได้ง่าย<br>
  เป็นผู้เชิดชูทิฏฐิที่กำหนดไว้แล้ว<br>
  อาศัยศาสดาใด ก็กล่าวว่าศาสดานั้นดีงามเพราะทิฏฐินั้น<br>
  นรชนนั้นผู้กล่าวความหมดจดได้เห็นว่าแท้จริงในทิฏฐินั้น<br>
  [๙๑๘] พราหมณ์พิจารณาแล้ว ย่อมไม่เข้าถึงความกำหนด<br>
  ไม่แล่นไปด้วยทิฏฐิ ทั้งไม่ผูกพันด้วยตัณหาหรือทิฏฐิเพราะญาณ<br>
  พราหมณ์นั้นครั้นรู้แล้วก็วางเฉยทิฏฐิสมมติที่เกิดจากปุถุชน<br>
  แต่สมณพราหมณ์เหล่าอื่นพากันถือมั่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๓. มหาวิยูหสูตร<br>
  [๙๑๙] มุนีสลัดกิเลสเครื่องร้อยรัดในโลกนี้แล้ว<br>
  เมื่อคนทั้งหลายเกิดวิวาทกันแล้ว<br>
  ก็ไม่เข้าไปเป็นฝักเป็นฝ่าย<br>
  เมื่อคนทั้งหลายไม่สงบ มุนีนั้นเป็นผู้สงบ วางเฉย ไม่ถือมั่น<br>
  แต่สมณพราหมณ์เหล่าอื่นพากันถือมั่น<br>
  [๙๒๐] มุนีละอาสวะเก่า๑ไม่ก่ออาสวะใหม่๒<br>
  ไม่ดำเนินไปตามความพอใจ<br>
  ทั้งไม่มีปกติกล่าวด้วยความเชื่อมั่น<br>
  มุนีนั้นเป็นนักปราชญ์ พ้นขาดแล้วจากทิฏฐิทั้งหลาย<br>
  ติเตียนตนเองไม่ได้ ไม่ติดอยู่ในโลก<br>
  [๙๒๑] มุนีนั้น เป็นผู้กำจัดเสนา๓ในธรรมทั้งปวง<br>
  คือในรูปที่เห็น เสียงที่ได้ยิน หรืออารมณ์ที่รับรู้อย่างใดอย่างหนึ่ง<br>
  มุนีนั้นเป็นผู้ปลงภาระ๔ลงแล้ว พ้นขาดแล้ว<br>
  ไม่มีความกำหนด ไม่เข้าไปยินดี<br>
  ไม่มีความปรารถนา<br>
  มหาวิยูหสูตรที่ ๑๓ จบ<br><br>เชิงอรรถ :<br>
  ๑ อาสวะเก่า หมายถึงกิเลสเกิดขึ้นเพราะปรารภรูป เวทนา สัญญา สังขาร วิญญาณ ในอดีต
  (ขุ.ม. (แปล)<br>
  ๒๙/๑๔๘/๓๙๔, ขุ.สุ.อ. ๒/๙๒๐/๔๐๔)<br>
  ๒ อาวสวะใหม่ หมายถึงกิเลสที่เกิดขึ้นปรารภรูป เวทนา สัญญา สังขาร วิญญาณ ในปัจจุบัน
  (ขุ.ม. (แปล)<br>
  ๒๙/๑๔๘/๓๙๔, ขุ.สุ.อ. ๒/๙๒๐/๔๐๔)<br>
  ๓ เสนา ในที่นี้หมายถึงเสนามาร คือ กายทุจริต วจีทุจริต มโนทุจริต เป็นต้น (ขุ.สุ.อ.
  ๒๙/๑๔๙/๒๗๗)<br>
  ๔ ภาระ หมายถึงสิ่งที่ต้องนำพา มี ๓ คือ (๑) ขันธภาระ ได้แก่ ขันธ์ ๕ (๒) กิเลสภาระ
  ได้แก่ ราคะ โทสะ<br>
  โมหะ เป็นต้น (๓) อภิสังขารภาระ ได้แก่ ปุญญาภิสังขาร อปุญญาภิสังขาร และอาเนญชาภิสังขาร
  (ขุ.ม.<br>
  (แปล) ๒๙/๑๔๙/๓๙๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๔. ตุวฏกสูตร<br>
  ๑๔. ตุวฏกสูตร๑<br>
  ว่าด้วยภิกษุผู้กำจัดบาปธรรมอย่างเร็วพลัน<br>
  (พระพุทธเนรมิตทูลถามดังนี้)<br>
  [๙๒๒] ข้าพระองค์ขอทูลถามพระองค์<br>
  ผู้ทรงเป็นเผ่าพันธุ์พระอาทิตย์<br>
  ผู้มีวิเวก มีสันติบท ทรงแสวงหาคุณอันยิ่งใหญ่ว่า<br>
  ภิกษุเห็นอย่างไร จึงไม่ถือมั่นอะไร ๆ ในโลก ดับไป<br>
  (พระผู้มีพระภาคตรัสตอบดังนี้)<br>
  [๙๒๓] ภิกษุพึงขจัดบาปธรรมทั้งปวง<br>
  ที่เป็นรากเหง้าแห่งกิเลสเครื่องเนิ่นช้า๒<br>
  และอัสมิมานะ ด้วยมันตา๓<br>
  ตัณหาอย่างใดอย่างหนึ่งที่เกิดในภายใน<br>
  ภิกษุมีสติทุกเมื่อ พึงศึกษาเพื่อกำจัดตัณหาเหล่านั้น<br>
  [๙๒๔] ภิกษุพึงรู้คุณธรรมอย่างใดอย่างหนึ่ง<br>
  ในภายในหรือในภายนอก<br>
  แต่ไม่ควรทำความดื้อรั้นเพราะคุณธรรมนั้น<br>
  เพราะการทำความดื้อรั้นนั้น<br>
  ผู้สงบทั้งหลายไม่กล่าวว่า เป็นความดับกิเลส<br><br>เชิงอรรถ :<br>
  ๑ ดูเทียบคำแปลและรายละเอียดใน ขุ.ม. (แปล) ๒๙/๑๕๐-๑๖๙/๔๐๕-๔๗๙<br>
  ๒ รากเหง้าแห่งกิเลสเครื่องเนิ่นช้า ในที่นี้หมายถึงอวิชชา (ความไม่รู้) อโยนิโสมนสิการ
  (การไม่มนสิการ<br>
  โดยแยบคาย) อัสมิมานะ (ความถือตัว) อหิริกะ (ความไม่ละอาย) อโนตตัปปะ (ความไม่เกรงกลัว)
  อุทธัจจะ<br>
  (ความฟุ้งซ่าน) (ขุ.ม. (แปล) ๒๙/๑๕๑/๔๑๒)<br>
  ๓ ดูเชิงอรรถที่ ๑ หน้า ๑๔๗ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๔. ตุวฏกสูตร<br>
  [๙๒๕] ภิกษุไม่พึงสำคัญตนว่า เราเลิศกว่าเขา เราด้อยกว่าเขา<br>
  หรือว่าเราเสมอเขา เพราะคุณธรรมนั้น<br>
  เป็นผู้เพียบพร้อมด้วยคุณธรรมเป็นอเนกแล้ว<br>
  ไม่พึงกำหนดตนดำรงอยู่<br>
  [๙๒๖] ภิกษุพึงสงบกิเลสภายในนั่นเอง<br>
  ไม่พึงแสวงหาความสงบโดยทางอื่น<br>
  เมื่อภิกษุสงบกิเลสภายในได้แล้ว<br>
  ทิฏฐิว่ามีอัตตา หรือทิฏฐิว่าไม่มีอัตตาก็ไม่มีแต่ที่ไหน ๆ<br>
  [๙๒๗] คลื่นไม่เกิดในส่วนกลางทะเล ทะเลเรียบอยู่ ฉันใด<br>
  ภิกษุพึงเป็นผู้มั่นคง ไม่หวั่นไหว ฉันนั้น<br>
  ภิกษุไม่พึงก่อกิเลสเครื่องฟูใจ๑ในที่ไหน ๆ<br>
  (พระพุทธเนรมิตทูลถามดังนี้)<br>
  [๙๒๘] พระผู้มีพระภาค ผู้มีพระจักษุ๒แจ่มแจ้ง<br>
  ได้ทรงแสดงธรรมที่เป็นพยาน๓<br>
  อันเป็นธรรมเครื่องกำจัดอันตราย<br>
  ข้าแต่พระองค์ผู้เจริญ ขอพระองค์จงตรัสบอกปฏิปทา<br>
  คือปาติโมกข์ หรือแม้สมาธิ<br><br>เชิงอรรถ :<br>
  ๑ กิเลสเครื่องฟูใจ มี ๗ อย่าง คือ ราคะ โทสะ โมหะ มานะ ทิฏฐิ กิเลส และกรรม (ขุ.ม.
  (แปล) ๒๙/๑๕๕/<br>
  ๔๒๓-๔๒๔)<br>
  ๒ จักษุ ในที่นี้หมายถึงจักษุ ๕ ชนิด คือ มังสจักษุ ทิพพจักษุ ปัญญาจักษุ พุทธจักษุ
  และสมันตจักษุ (ขุ.ม.<br>
  (แปล) ๒๙/๑๕๖/๔๒๔<br>
  ๓ ธรรมที่เป็นพยาน หมายถึงธรรมที่พระผู้มีพระภาคทรงทราบเอง ประจักษ์แก่พระองค์เอง
  มิใช่โดยการ<br>
  เชื่อผู้อื่น (ขุ.ม. (แปล) ๒๙/๑๕๖/๔๓๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๔. ตุวฏกสูตร<br>
  (พระผู้มีพระภาคตรัสตอบดังนี้)<br>
  [๙๒๙] ภิกษุไม่พึงเป็นผู้มีตาลอกแลก<br>
  พึงป้องกันหูมิให้ได้ยินคามกถา๑<br>
  ไม่พึงติดใจในรส และไม่พึงยึดถืออะไร ๆ<br>
  ในโลกว่า เป็นของเรา<br>
  [๙๓๐] เมื่อใด ภิกษุถูกผัสสะกระทบ<br>
  เมื่อนั้น เธอก็ไม่พึงทำความคร่ำครวญในที่ไหน ๆ<br>
  ไม่พึงคาดหวังภพ และไม่พึงกระสับกระส่าย<br>
  เพราะอารมณ์ที่น่ากลัว<br>
  [๙๓๑] ภิกษุได้ข้าวก็ดี น้ำก็ดี ของขบเคี้ยวก็ดี ผ้าก็ดี<br>
  ไม่ควรทำการสะสม เมื่อไม่ได้ข้าวเป็นต้น ก็ไม่พึงสะดุ้ง<br>
  [๙๓๒] ภิกษุพึงเป็นผู้มีฌาน ไม่พึงเป็นผู้มีเท้าอยู่ไม่สุข<br>
  พึงเว้นจากความคะนอง ไม่พึงประมาท<br>
  และพึงอยู่ในที่นั่งที่นอนที่มีเสียงน้อย<br>
  [๙๓๓] ภิกษุไม่พึงหลับมาก มีความเพียรเครื่องเผากิเลส<br>
  พึงประกอบความเพียรเครื่องตื่นอยู่<br>
  พึงละเว้นความเกียจคร้าน ความหลอกลวง<br>
  เรื่องชวนหัว การเล่น เมถุนธรรม พร้อมทั้งการประดับตกแต่ง<br>
  [๙๓๔] ผู้นับถือพระรัตนตรัยไม่พึงประกอบการทำอาถรรพณ์๒<br>
  การทำนายฝัน การทำนายลักษณะ หรือแม้การดูฤกษ์ยาม<br><br>เชิงอรรถ :<br>
  ๑ คามกถา ในที่นี้หมายถึงติรัจฉานกถา คือถ้อยคำอันขวางทางไปสู่สวรรค์หรือนิพพาน
  ได้แก่เรื่องราวที่ภิกษุ<br>
  ไม่ควรนำมาเป็นข้อสนทนากัน เพราะทำให้เกิดความฟุ้งซ่านและหลงเพลินเสียเวลา (ที.สี.อ.
  ๑/๑๗/๘๔)<br>
  และดู ขุ.ม. (แปล) ๒๙/๑๕๗/๔๓๙ ประกอบ<br>
  ๒ อาถรรรพณ์ หมายถึงคาถาอาคมทางไสยศาสตร์ หรือเวทมนตร์ที่ใช้เพื่อให้ดีหรือร้าย
  เป็นคัมภีร์อีกเล่มหนึ่ง<br>
  ในคัมภีร์พระเวท (ขุ.ม.อ. ๑๒๖/๔๑๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๔. ตุวฏกสูตร<br>
  ไม่พึงเรียนการทำนายเสียงสัตว์ร้อง<br>
  การปรุงยาให้ตั้งครรภ์ และการบำบัดรักษาโรค<br>
  [๙๓๕] ภิกษุไม่พึงหวั่นไหวเพราะการนินทา<br>
  แม้ได้รับการสรรเสริญก็ไม่พึงลำพองตน<br>
  พึงบรรเทาความโลภรวมทั้งความตระหนี่<br>
  ความโกรธ และวาจาส่อเสียด<br>
  [๙๓๖] ภิกษุไม่พึงดำรงชีวิตในการซื้อขาย<br>
  ไม่พึงก่อกิเลสเป็นเหตุว่าร้ายในที่ไหน ๆ<br>
  ไม่พึงเกี่ยวข้องในบ้าน<br>
  และไม่พึงพูดเลียบเคียงกับคน เพราะอยากได้ลาภ<br>
  [๙๓๗] ภิกษุไม่พึงเป็นคนมักอวด ไม่พึงกล่าววาจามุ่งได้<br>
  ไม่พึงศึกษาความเป็นผู้คะนอง<br>
  ไม่พึงกล่าวถ้อยคำแก่งแย่ง<br>
  [๙๓๘] ภิกษุไม่พึงมุ่งมั่นในความเป็นคนพูดเท็จ<br>
  เมื่อรู้ตัวก็ไม่พึงทำความโอ้อวด<br>
  และไม่พึงดูหมิ่นผู้อื่นด้วยความเป็นอยู่<br>
  ด้วยปัญญา ด้วยศีลและวัตร<br>
  [๙๓๙] ภิกษุผู้ถูกคนเหล่าอื่นเบียดเบียน<br>
  ได้ยินคำพูดมากของพวกสมณะ หรือพวกคนพูดมาก(เหล่าอื่น)<br>
  ไม่พึงโต้ตอบคนเหล่านั้นด้วยคำหยาบ<br>
  เพราะผู้สงบย่อมไม่สร้างศัตรู<br>
  [๙๔๐] ภิกษุรู้ธรรมนี้แล้ว เลือกสรรอยู่<br>
  พึงเป็นผู้มีสติ ศึกษาทุกเมื่อ<br>
  รู้ความดับกิเลสว่า เป็นความสงบแล้ว<br>
  ไม่พึงประมาทในศาสนาของพระโคดม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๕. อัตตทัณฑสูตร<br>
  [๙๔๑] ภิกษุนั้นเป็นผู้ครอบงำ๑ไม่ถูกครอบงำ<br>
  ได้เห็นธรรมที่เป็นพยานซึ่งไม่ต้องเชื่อใคร<br>
  เพราะฉะนั้น เธอพึงเป็นผู้ไม่ประมาท<br>
  ในศาสนาของพระผู้มีพระภาคพระองค์นั้น<br>
  นอบน้อมอยู่ พึงหมั่นศึกษาทุกเมื่อ<br>
  ตุวฏกสูตรที่ ๑๔ จบ</p>
<p> ๑๕. อัตตทัณฑสูตร๒<br>
  ว่าด้วยความกลัวเกิดจากโทษของตน<br>
  (พระผู้มีพระภาคตรัสท่ามกลางหมู่ทหารของพระญาติทั้งสองฝ่ายดังนี้)<br>
  [๙๔๒] ความกลัวเกิดจากโทษของตน<br>
  เธอทั้งหลายจงมองดูคนที่มุ่งร้ายกัน<br>
  เราจักกล่าวความสังเวชตามที่เราได้เคยสังเวชมาแล้ว<br>
  [๙๔๓] เพราะเห็นหมู่สัตว์ผู้ดิ้นรนอยู่<br>
  เหมือนฝูงปลาในบ่อที่มีน้ำน้อย<br>
  เพราะเห็นสัตว์ทำร้ายกันและกัน ภัยจึงปรากฏแก่เรา<br>
  [๙๔๔] โลกทั้งหมด๓ไม่มีแก่นสาร<br>
  สังขารทั้งหลายทุกทิศก็หวั่นไหว<br>
  เราเมื่อต้องการภพสำหรับตน<br>
  ก็มองไม่เห็นฐานะอะไรที่ไม่ถูกครอบงำ<br><br>เชิงอรรถ :<br>
  ๑ ครอบงำ หมายถึงครอบงำรูป เสียง กลิ่น รส โผฏฐัพพะ และธรรมารมณ์ หรือครอบงำบาปอกุศลธรรม<br>
  (ขุ.ม. (แปล) ๒๙/๑๖๙/๔๗๘)<br>
  ๒ ขุ.ม. (แปล) ๒๙/๑๗๐-๑๘๙/๔๘๐-๕๓๔<br>
  ๓ โลกทั้งหมด หมายถึงโลกนรก โลกกำเนิดดิรัจฉาน โลกเปตวิสัย โลกมนุษย์ โลกเทวดา
  โลกขันธ์ โลกธาตุ<br>
  โลกอายตนะ และโลกพรหม (ขุ.ม. (แปล) ๒๙/๑๗๒/๔๘๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๕. อัตตทัณฑสูตร<br>
  [๙๔๕] เพราะเห็นสัตว์มีที่สิ้นสุดและถูกสกัดกั้น<br>
  ความไม่ยินดี จึงมีแก่เรา<br>
  อนึ่ง เราได้เห็นลูกศร๑ที่เห็นได้ยาก<br>
  อันอาศัยหทัยในสัตว์เหล่านี้แล้ว<br>
  [๙๔๖] สัตว์ถูกลูกศรใดปักติดแล้ว วิ่งพล่านไปทุกทิศทาง<br>
  เพราะถอนลูกศรนั้นได้แล้ว<br>
  จึงไม่ต้องวิ่งพล่าน ไม่ต้องล่มจม<br>
  [๙๔๗] คนทั้งหลายกล่าวถึงการศึกษา<br>
  เพราะกามคุณที่พัวพันอยู่ในโลก<br>
  บุคคลไม่พึงเป็นผู้ขวนขวายในการศึกษาหรือกามคุณเหล่านั้น<br>
  รู้แจ้งกามโดยประการทั้งปวงแล้ว<br>
  พึงศึกษาเพื่อความดับกิเลสของตน<br>
  [๙๔๘] มุนีพึงเป็นผู้มีสัจจะ ไม่คะนอง ไม่มีความหลอกลวง<br>
  ปราศจากวาจาส่อเสียด ไม่โกรธ<br>
  ข้ามพ้นความโลภอันชั่วและความหวงแหนได้แล้ว<br>
  [๙๔๙] นรชนพึงควบคุมความหลับ ความเกียจคร้าน ความย่อท้อ<br>
  ไม่พึงอยู่ด้วยความประมาท<br>
  ไม่พึงตั้งอยู่ในความดูหมิ่น<br>
  พึงน้อมใจไปในนิพพาน<br>
  [๙๕๐] นรชนไม่พึงมุ่งมั่นในความเป็นคนพูดเท็จ<br>
  ไม่พึงทำความเสน่หาในรูป<br>
  พึงกำหนดรู้ความถือตัว<br>
  และพึงประพฤติละเว้นจากความผลุนผลัน<br><br>เชิงอรรถ :<br>
  ๑ ลูกศร ในที่นี้หมายถึงกิเลส มี ๗ คือ ราคะ โทสะ โมหะ มานะ ทิฏฐิ โสกะ และความสงสัย
  (ขุ.ม. (แปล)<br>
  ๒๙/๑๗๔/๔๙๒-๔๙๓, ขุ.สุ.อ. ๒/๙๔๕/๔๑๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๕. อัตตทัณฑสูตร<br>
  [๙๕๑] นรชนไม่พึงยินดีสังขารเก่า<br>
  ไม่พึงทำความพอใจสังขารใหม่<br>
  เมื่อสังขารเสื่อมไปก็ไม่พึงเศร้าโศก<br>
  ไม่พึงติดอยู่กับกิเลสเครื่องเกี่ยวข้อง<br>
  [๙๕๒] เราเรียกความติดใจว่า ห้วงน้ำใหญ่<br>
  เรียกความโลดแล่นว่า ความปรารถนา<br>
  เรียกอารมณ์๑ว่า ความหวั่นไหว<br>
  เปือกตมคือกาม เป็นสภาวะที่ลุล่วงไปได้ยาก<br>
  [๙๕๓] มุนีไม่ก้าวล่วงสัจจะ เป็นพราหมณ์ดำรงอยู่บนบก<br>
  มุนีสลัดสิ่งทั้งปวงได้แล้ว มุนีนั้นแล เราเรียกว่า ผู้สงบ<br>
  [๙๕๔] มุนีนั้นแลมีความรู้ จบเวท รู้ธรรมแล้ว ก็ไม่อาศัย๒<br>
  มุนีนั้นอยู่ในโลกโดยชอบ<br>
  ย่อมไม่ใฝ่หาใคร ๆ ในโลกนี้<br>
  [๙๕๕] ผู้ใดข้ามกามและกิเลสเครื่องข้องที่ล่วงได้ยากในโลกได้<br>
  ผู้นั้นย่อมไม่เศร้าโศก ไม่ละโมบ<br>
  เป็นผู้ตัดกระแสได้ ไม่มีเครื่องผูก<br>
  [๙๕๖] เธอจงทำกิเลสที่ปรารภสังขารในส่วนเบื้องต้นให้เหือดแห้งไป<br>
  กิเลสเครื่องกังวลที่ปรารภสังขารในส่วนภายหลัง อย่าได้มีแก่เธอ<br>
  ถ้าเธอจักไม่ถือสังขารในส่วนท่ามกลางไว้<br>
  ก็จักเป็นผู้เข้าไปสงบเที่ยวไป<br><br>เชิงอรรถ :<br>
  ๑ ความติดใจ ความโลดแล่น อารมณ์ หมายถึงตัณหา (ขุ.ม. (แปล) ๒๙/๑๘๐/๕๑๔)<br>
  ๒ ไม่อาศัย ในที่นี้หมายถึงไม่มีตัณหาและทิฏฐิ (ขุ.ม. (แปล) ๒๙/๑๘๒/๕๑๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๕. อัตตทัณฑสูตร<br>
  [๙๕๗] ความยึดถือว่า เป็นของเราในนามรูป<br>
  ย่อมไม่มีแก่ผู้ใดโดยประการทั้งปวง<br>
  และผู้ใดไม่เศร้าโศกเพราะไม่มีความยึดถือว่า เป็นของเรา<br>
  ผู้นั้นแลชื่อว่า ย่อมไม่เสื่อมในโลก๑<br>
  [๙๕๘] กิเลสเครื่องกังวลว่า สิ่งนี้ของเรา<br>
  หรือสิ่งนี้ของคนอื่น ไม่มีแก่ผู้ใด<br>
  ผู้นั้น เมื่อไม่ได้ความยึดถือว่า เป็นของเรา<br>
  ย่อมไม่เศร้าโศกว่า สิ่งของของเราไม่มี<br>
  [๙๕๙] บุคคลเป็นผู้ไม่ริษยา ไม่ติดใจ ไม่หวั่นไหว<br>
  สม่ำเสมอในอายตนะทั้งปวง<br>
  เราถูกถามถึงบุคคลผู้ไม่หวั่นไหว จึงบอกอานิสงส์นั้น<br>
  [๙๖๐] อภิสังขารไร ๆ ไม่มีแก่ผู้ไม่หวั่นไหว รู้แจ่มแจ้ง<br>
  เขางดเว้นแล้วจากการปรารภอภิสังขาร<br>
  ย่อมมองเห็นความปลอดโปร่งในที่ทั้งปวง<br>
  [๙๖๑] มุนีย่อมไม่กล่าวถึงตนในหมู่ชนที่เสมอกัน<br>
  ด้อยกว่า (หรือ) เลิศกว่าเลย<br>
  มุนีนั้นเป็นผู้สงบ คลายความตระหนี่ ไม่ยึดถือ ไม่สลัดทิ้ง<br>
  อัตตทัณฑสูตรที่ ๑๕ จบ<br><br>เชิงอรรถ :<br>
  ๑ ดูเทียบธรรมบทข้อ ๓๖๗ หน้า ๑๔๘ ในเล่มนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๒๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๖. สารีปุตตสูตร<br>
  ๑๖. สารีปุตตสูตร๑<br>
  ว่าด้วยพระสารีบุตรกล่าวสรรเสริญพระพุทธคุณ<br>
  (ท่านพระสารีบุตรกราบทูลพระผู้มีพระภาคดังนี้)<br>
  [๙๖๒] พระศาสดาผู้มีพระสุรเสียงไพเราะอย่างนี้<br>
  ได้เสด็จจากภพดุสิตมาเป็นพระคณาจารย์<br>
  ก่อนหน้านี้ ข้าพระองค์ไม่เคยเห็น<br>
  ทั้งไม่เคยได้ยินจากใคร ๆ มาเลย<br>
  [๙๖๓] พระผู้มีพระภาคผู้มีพระจักษุ<br>
  ย่อมปรากฏแก่ชาวโลกพร้อมทั้งเทวโลก<br>
  ทรงกำจัดความมืดทั้งปวง<br>
  ทรงเป็นเอกบุรุษ บรรลุความยินดีแล้ว<br>
  [๙๖๔] ข้าพระองค์มีความต้องการ(ถาม)ปัญหา<br>
  จึงมาเฝ้าพระพุทธเจ้าพระองค์นั้น<br>
  ผู้ไม่ทรงถูกกิเลสอาศัย เป็นผู้มั่นคง ไม่หลอกลวง<br>
  เสด็จมาเป็นพระคณาจารย์ของคนเป็นอันมาก<br>
  ผู้ยังผูกพันอยู่ในศาสนานี้<br>
  [๙๖๕] เมื่อภิกษุเบื่อหน่าย ใช้สอยที่นั่งอันว่างเปล่า<br>
  ในถ้ำแห่งภูเขา ที่โคนไม้ หรือที่ป่าช้า<br>
  [๙๖๖] ภิกษุอยู่บนที่นอนที่นั่งอันไม่มีเสียงอื้ออึง<br>
  เห็นอารมณ์ที่น่าหวาดเสียวเหล่าใดแล้ว ไม่พึงหวั่นไหว<br>
  ภิกษุ(อื่น) พึงหวั่นไหวร้องไห้อยู่บนที่นอนสูงและใหญ่<br>
  ซึ่งเป็นที่มีอารมณ์ที่น่าหวาดเสียว<br><br>เชิงอรรถ :<br>
  ๑ ขุ.ม. (แปล) ๒๙/๑๙๐-๒๑๐/๕๓๕-๖๒๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๖. สารีปุตตสูตร<br>
  [๙๖๗] ภิกษุเมื่อจะไปสู่ทิศที่ไม่เคยไป๑<br>
  พึงปราบปรามอันตรายที่มีอยู่ในโลก<br>
  บนที่นั่งที่นอนอันเงียบสงัด<br>
  [๙๖๘] ภิกษุอบรมตนอยู่ พึงมีแนวทางแห่งถ้อยคำอย่างไร<br>
  พึงมีโคจรในศาสนานี้อย่างไร พึงมีศีลและวัตรอย่างไร<br>
  [๙๖๙] ภิกษุนั้นพึงสมาทานสิกขาอะไร<br>
  จึงมีสมาธิเป็นธรรมเอกผุดขึ้น<br>
  มีปัญญารักษาตน มีสติกำจัดมลทินของตนได้<br>
  เหมือนช่างทองขจัดมลทินทอง ฉะนั้น<br>
  (พระผู้มีพระภาคตรัสว่า สารีบุตร)<br>
  [๙๗๐] เราจักบอกความผาสุก และธรรมตามสมควรนั้น<br>
  ของผู้เบื่อหน่าย ใช้สอยที่นั่งที่นอนอันสงัด<br>
  ผู้ปรารถนาสัมโพธิญาณแก่เธอ ตามที่รู้<br>
  [๙๗๑] ภิกษุผู้เป็นนักปราชญ์ มีสติ<br>
  ประพฤติธรรมอันเป็นส่วนสุดรอบ<br>
  ไม่พึงกลัวภัย ๕ อย่าง คือ<br>
  เหลือบ สัตว์ไต่ตอม สัตว์เลื้อยคลาน<br>
  สัมผัสจากมนุษย์ และสัตว์ ๔ เท้า<br>
  [๙๗๒] ภิกษุไม่พึงหวาดกลัวผู้ถือธรรมอื่น<br>
  แม้เห็นอารมณ์น่าหวาดเสียวเป็นอันมาก<br><br>เชิงอรรถ :<br>
  ๑ ทิศที่ไม่เคยไป ในที่นี้หมายถึงนิพพาน (ขุ.สุ.อ. ๒/๙๖๗/๔๑๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๖. สารีปุตตสูตร<br>
  ของผู้ถือธรรมอื่นเหล่านั้น ก็ไม่พึงหวาดกลัว<br>
  อนึ่ง ภิกษุผู้หมั่นแสวงหากุศลธรรม<br>
  พึงปราบปรามอันตรายอื่น ๆ<br>
  [๙๗๓] ภิกษุถูกผัสสะแห่งความเจ็บป่วยและความหิวกระทบแล้ว<br>
  พึงอดกลั้นความหนาว หรือความร้อน<br>
  ภิกษุนั้นถูกผัสสะเหล่านั้นกระทบแล้ว<br>
  โดยอาการมากอย่าง ก็ไม่ให้โอกาส<br>
  พึงทำความเพียรและความบากบั่นให้มั่นคง<br>
  [๙๗๔] ภิกษุไม่พึงขโมย ไม่พึงพูดเท็จ<br>
  พึงแผ่เมตตาไปยังสัตว์ทั้งผู้ยังหวาดสะดุ้ง และผู้มั่นคง<br>
  เมื่อใด ภิกษุรู้แจ้งความขุ่นมัวแห่งใจ<br>
  เมื่อนั้น เธอพึงบรรเทาด้วยมนสิการว่า<br>
  นี้เป็นฝักฝ่ายแห่งมารผู้มีกรรมดำ<br>
  [๙๗๕] ภิกษุไม่พึงลุอำนาจแห่งความโกรธและความดูหมิ่น<br>
  ทั้งพึงขุดรากความโกรธและความดูหมิ่นเหล่านั้นดำรงอยู่<br>
  แต่เมื่อจะกำราบ ก็พึงครอบงำสัตว์หรือสังขาร<br>
  ที่เป็นที่รักหรือไม่เป็นที่รักโดยแท้<br>
  [๙๗๖] ภิกษุผู้มีปีติในเรื่องดีงาม พึงเชิดชูปัญญา<br>
  พึงข่มอันตรายเหล่านั้น พึงปราบความไม่ยินดีในที่นั่งที่นอนอันสงัด<br>
  ทั้งปราบธรรมอันเป็นที่ตั้งแห่งความคร่ำครวญ ๔ ประการ<br>
  [๙๗๗] เราจักฉันอะไรเล่า หรือจักฉันที่ไหน<br>
  คืนนี้เรานอนลำบากแล้วหนอ เราจักนอนที่ไหนเล่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] ๑๖. สารีปุตตสูตร<br>
  ภิกษุผู้เป็นเสขะพึงกำจัดวิตกอันเป็นที่ตั้ง<br>
  แห่งความคร่ำครวญเหล่านี้ เป็นผู้ไม่มีกังวลท่องเที่ยวไป<br>
  [๙๗๘] ภิกษุนั้นในธรรมวินัยนี้<br>
  ได้อาหารและเครื่องนุ่งห่มในกาลแล้ว<br>
  พึงรู้จักประมาณเพื่อสันโดษ<br>
  ภิกษุนั้นคุ้มครองในปัจจัยเหล่านั้น<br>
  เป็นผู้สำรวมเที่ยวไปในหมู่บ้าน<br>
  แม้ถูกด่า ก็ไม่พึงกล่าววาจาหยาบ<br>
  [๙๗๙] ภิกษุพึงเป็นผู้ไม่สอดส่ายจักษุ<br>
  และไม่พึงเป็นผู้มีเท้าอยู่ไม่สุข<br>
  พึงเป็นผู้ขวนขวายในฌาน ตื่นอยู่โดยมาก<br>
  ปรารภอุเบกขา มีจิตตั้งมั่น<br>
  พึงเข้าไปตัดความตรึกธรรม<br>
  ที่อาศัยความตรึกและความคะนอง<br>
  [๙๘๐] ภิกษุถูกผู้ตักเตือนด้วยวาจา พึงมีสติชื่นชม<br>
  ทำลายความกระด้างในเพื่อนพรหมจารี<br>
  พึงเปล่งวาจาเป็นกุศล<br>
  ไม่พึงเปล่งวาจาเกินขอบเขต<br>
  ไม่พึงคิดหาเรื่องที่จะว่ากล่าวคน<br>
  [๙๘๑] ลำดับต่อไป ภิกษุพึงเป็นผู้มีสติ<br>
  ศึกษาเพื่อกำจัดธุลี ๕ อย่างในโลก<br>
  คือพึงปราบปรามราคะในรูป ราคะในเสียง ราคะในกลิ่น<br>
  ราคะในรส และราคะในผัสสะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๔. อัฏฐกวรรค] รวมพระสูตรที่มีในวรรค<br>
  [๙๘๒] ภิกษุเป็นผู้มีสติ มีจิตหลุดพ้นด้วยดีแล้ว<br>
  พึงกำจัดความพอใจในธรรมเหล่านี้<br>
  ภิกษุนั้นเมื่อกำหนดพิจารณาธรรมโดยชอบตามกาล<br>
  เป็นผู้มีสมาธิเป็นธรรมเอกผุดขึ้น พึงกำจัดความมืด<br>
  สารีปุตตสูตรที่ ๑๖ จบ<br>
  อัฏฐกวรรคที่ ๔ จบ</p>
<p> รวมพระสูตรที่มีในวรรคนี้ คือ<br>
<br>
   ๑. กามสูตร  ๒. คุหัฏฐกสูตร<br>
   ๓. ทุฏฐัฏฐกสูตร  ๔. สุทธัฏฐกสูตร<br>
   ๕. ปรมัฏฐกสูตร  ๖. ชราสูตร<br>
   ๗. ติสสเมตเตยยสูตร   ๘. ปสูรสูตร<br>
   ๙. มาคันทิยสูตร ๑๐. ปุราเภทสูตร<br>
   ๑๑. กลหวิวาทสูตร ๑๒. จูฬวิยูหสูตร<br>
   ๑๓. มหาวิยูหสูตร ๑๔. ตุวฏกสูตร<br>
   ๑๕. อัตตทัณฑสูตร ๑๖. สารีปุตตสูตร<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] วัตถุกถา<br>
  ๕. ปารายนวรรค<br>
  หมวดว่าด้วยธรรมเป็นเหตุให้ถึงฝั่ง<br>
  วัตถุกถา๑<br>
  พราหมณ์พาวรีส่งศิษย์ไปทูลถามปัญหา<br>
  [๙๘๓] เรื่องพราหมณ์พาวรีผู้เรียนจบมนตร์<br>
  ปรารถนาความเป็นผู้ไม่มีกังวล<br>
  จึงเดินทางออกจากแคว้นโกศลอันรื่นรมย์<br>
  ไปสู่ทักขิณาปถชนบท<br>
  [๙๘๔] ท่านอาศัยอยู่ที่ฝั่งแม่น้ำโคธาวรี<br>
  อันเป็นพรมแดนแคว้นอัสสกะและแคว้นมุฬกะต่อกัน<br>
  (เลี้ยงชีพ) อยู่ด้วยการเที่ยวภิกษาและผลไม้<br>
  [๙๘๕] เพราะอาศัยพราหมณ์นั้นนั่นเอง<br>
  หมู่บ้านจึงได้เจริญไพบูลย์<br>
  ท่านได้ประกอบพิธีมหายัญขึ้น<br>
  ด้วยรายได้ที่เกิดจากหมู่บ้านนั้น<br>
  [๙๘๖] ท่านบูชาพิธีมหายัญเสร็จแล้ว ก็กลับเข้าอาศรม<br>
  เมื่อท่านกลับเข้าอาศรมแล้ว<br>
  พราหมณ์อีกคนหนึ่งก็เดินทางมาถึง<br>
  [๙๘๗] พราหมณ์ที่มาพบนั้น มีเท้าเดินเสียดสีกัน<br>
  ท่าทางน่ากลัวมีฟันเขลอะ<br>
  ศีรษะเกลือกกลั้วด้วยสิ่งสกปรก<br>
  เข้าไปหาพราหมณ์พาวรีแล้ว<br>
  ขอทรัพย์ ๕๐๐ กหาปณะ<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๑-๕๖/๑-๑๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] วัตถุกถา<br>
  [๙๘๘] พราหมณ์พาวรีเห็นเขานั้นแล้วก็เชิญให้นั่ง<br>
  ไต่ถามถึงความสุขความสบาย จึงกล่าวคำนี้ว่า<br>
  [๙๘๙] สิ่งของที่ควรให้ซึ่งเป็นของเราทั้งหมด<br>
  เราบริจาคไปแล้ว พราหมณ์เอ๋ย<br>
  ท่านจงเชื่อเราเถิด เราไม่มีทรัพย์ ๕๐๐ เลย<br>
  [๙๙๐] (ปังกทันตพราหมณ์กล่าวว่า)<br>
  ถ้าเมื่อเราขอ ท่านไม่ให้สิ่งที่มีอยู่<br>
  ในวันที่ ๗ ขอให้ศีรษะท่านแตกเป็น ๗ เสี่ยง<br>
  [๙๙๑] พราหมณ์นั้นเป็นคนโกหก<br>
  แสดงท่าทาง(หลอกลวง)กล่าวคำทำให้น่ากลัว<br>
  พราหมณ์พาวรีได้ฟังคำพูดของเขาแล้วก็เป็นทุกข์<br>
  [๙๙๒] (พราหมณ์พาวรี) ถูกลูกศรคือความโศกเสียบแทงแล้ว<br>
  ไม่บริโภคอาหาร ซูบผอม<br>
  เมื่อท่านมีความคิดอย่างนั้น ใจก็ไม่ยินดีในฌาน<br>
  [๙๙๓] เทวดา๑ผู้ปรารถนาประโยชน์<br>
  เห็นพราหมณ์พาวรีหวาดกลัว เป็นทุกข์อยู่<br>
  จึงเข้าไปหาท่านแล้วกล่าวคำนี้ว่า<br>
  [๙๙๔] พราหมณ์ผู้ต้องการทรัพย์นั้น เป็นคนโกหก<br>
  เขาไม่รู้จักศีรษะ ไม่มีความรู้เรื่องศีรษะ<br>
  และธรรมที่ทำให้ศีรษะตกไป<br>
  [๙๙๕] พราหมณ์พาวรีคิดว่า เทวดาผู้เจริญนี้คงจะรู้<br>
  (จึงกล่าวไปว่า) ข้าพเจ้าขอถามเรื่องศีรษะ<br>
  และธรรมที่ทำให้ศีรษะตกไป<br><br>เชิงอรรถ :<br>
  ๑ เทวดา ผู้สิงสถิตอยู่ในอาศรมของพราหมณ์พาวรี (ขุ.สุ.อ. ๒/๙๙๓/๔๒๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] วัตถุกถา<br>
  ขอท่านจงบอกเรื่องนั้นแก่ข้าพเจ้าด้วยเถิด<br>
  ข้าพเจ้าขอฟังคำตอบของท่าน<br>
  [๙๙๖] (เทวดากล่าวว่า)<br>
  แม้ข้าพเจ้าก็ไม่รู้จักเรื่องศีรษะ<br>
  และธรรมที่ทำให้ศีรษะตกไป<br>
  ข้าพเจ้าไม่มีความรู้ในเรื่องนี้<br>
  เรื่องศีรษะและธรรมที่ทำให้ศีรษะตกไป<br>
  เป็นวิสัยของพระชินเจ้าเท่านั้น<br>
  [๙๙๗] (พราหมณ์พาวรีกล่าวว่า)<br>
  เทวดา ก็ใครเล่าในปฐพีมณฑลนี้<br>
  รู้จักเรื่องศีรษะและธรรมเป็นเหตุให้ศีรษะตกไป<br>
  ขอท่านจงบอกผู้นั้นแก่ข้าพเจ้าด้วยเถิด<br>
  [๙๙๘] (เทวดากล่าวว่า)<br>
  พระโอรสของเจ้าศากยะ<br>
  เป็นเชื้อพระวงศ์ของพระเจ้าโอกกากะ<br>
  เสด็จออกผนวชจากกรุงกบิลพัสดุ์<br>
  ทรงเป็นผู้นำสัตว์โลก เป็นผู้ก่อความสว่างไสว<br>
  [๙๙๙] (เทวดากล่าวว่า)<br>
  พราหมณ์ เจ้าศากยบุตรพระองค์นั้น<br>
  เป็นพระสัมพุทธเจ้า ทรงถึงฝั่งแห่งธรรมทั้งปวง<br>
  บรรลุกำลังแห่งอภิญญาทั้งหมดแล้ว<br>
  มีพระจักษุในธรรมทั้งปวง<br>
  ทรงถึงธรรมเป็นที่สิ้นกรรมทุกอย่าง<br>
  ทรงน้อมพระทัยไปในธรรมเป็นที่สิ้นอุปธิ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] วัตถุกถา<br>
  [๑๐๐๐] พระผู้มีพระภาคพระองค์นั้น เป็นพระพุทธเจ้าในโลก<br>
  มีพระจักษุ ทรงแสดงธรรม<br>
  ท่านจงไปทูลถามพระองค์เถิด<br>
  พระองค์จักตรัสตอบปัญหานั้นแก่ท่านได้<br>
  [๑๐๐๑] พราหมณ์พาวรีได้ฟังคำว่า พระสัมพุทธเจ้า<br>
  ก็มีความเบิกบานใจ<br>
  มีความโศกเบาบางและได้รับปีติเปี่ยมล้น<br>
  [๑๐๐๒] พราหมณ์พาวรีนั้นดีใจ เบิกบานใจ<br>
  เกิดความปลาบปลื้มใจ<br>
  จึงไต่ถามเทวดาถึงพระผู้มีพระภาคพระองค์นั้น<br>
  (และประกาศว่า) พระสัมพุทธเจ้าผู้เป็นที่พึ่งของสัตว์โลก<br>
  ประทับอยู่ ณ ที่ไหน จะเป็นบ้าน นิคม หรือชนบทใดก็ตาม<br>
  พวกเราพึงไปนมัสการพระสัมพุทธเจ้า<br>
  ผู้สูงสุดกว่าเทวดาและมนุษย์ทั้งหลาย<br>
  [๑๐๐๓] (เทวดากล่าวว่า)<br>
  เจ้าศากยบุตรพระองค์นั้น ทรงชนะมาร<br>
  มีพระปัญญากว้างขวาง มีพระปัญญาล้ำเลิศแผ่ไพศาลยิ่ง<br>
  ทรงปราศจากธุระ ไม่มีอาสวะ<br>
  ทรงเป็นผู้รู้แจ้งเรื่องศีรษะและธรรมที่ทำให้ศีรษะตกไป<br>
  ทรงเป็นผู้องอาจกว่านรชน<br>
  ประทับอยู่ ณ มณเฑียรสถานของชนชาวโกศล เขตกรุงสาวัตถี<br>
  [๑๐๐๔] ลำดับนั้น พราหมณ์พาวรีได้เรียกพราหมณ์ทั้งหลาย<br>
  ผู้เป็นศิษย์ ซึ่งเรียนจบมนตร์มากล่าวว่า<br>
  มาณพทั้งหลาย มานี่เถิด เราจักบอก<br>
  ขอพวกเธอจงฟังคำของเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] วัตถุกถา<br>
  [๑๐๐๕] (พราหมณ์พาวรีกล่าวว่า)<br>
  ความที่พระผู้มีพระภาคพระองค์ใดปรากฏเนือง ๆ ในโลก<br>
  นั่นหาได้ยาก<br>
  วันนี้ พระผู้มีพระภาคพระองค์นั้น<br>
  เสด็จอุบัติขึ้นในโลกแล้ว ปรากฏพระนามว่า พระสัมพุทธเจ้า<br>
  เธอทั้งหลายจงรีบไปกรุงสาวัตถี เข้าเฝ้าพระสัมพุทธเจ้า<br>
  ผู้สูงสุดกว่าเทวดาและมนุษย์ทั้งหลาย<br>
  [๑๐๐๖] (มาณพทั้งหลายถามว่า)<br>
  ข้าแต่พราหมณ์ ถ้าข้าพเจ้าทั้งหลายพบแล้ว<br>
  จะรู้ได้อย่างไรว่าเป็นพระพุทธเจ้า<br>
  ขอท่านจงบอกวิธีที่จะรู้จักพระองค์<br>
  แก่พวกข้าพเจ้าผู้ไม่รู้ด้วยเถิด<br>
  [๑๐๐๗] (พราหมณ์พาวรีกล่าวว่า)<br>
  ก็ลักษณะมหาบุรุษ ๓๒ ประการ<br>
  อันมาแล้วในมนตร์ทั้งหลาย<br>
  ท่านกล่าวไว้แจ่มแจ้งครบถ้วนโดยลำดับว่า<br>
  [๑๐๐๘] บุคคลใดมีลักษณะมหาบุรุษเหล่านั้นอยู่ในตัว<br>
  บุคคลนั้นมีคติเป็น ๒ อย่างเท่านั้น<br>
  มิได้มีคติเป็นที่ ๓ เลย<br>
  [๑๐๐๙] คือ ถ้าบุคคลนั้นอยู่ครองเรือนจะพึงครอบครองแผ่นดินนี้<br>
  ย่อมปกครองโดยธรรม โดยไม่ต้องใช้อาชญา ไม่ต้องใช้ศัสตรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๓๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] วัตถุกถา<br>
  [๑๐๑๐] แต่ถ้าบุคคลนั้นออกจากเรือนบวชเป็นบรรพชิต<br>
  จะเป็นพระอรหันตสัมมาสัมพุทธเจ้าผู้ยอดเยี่ยม<br>
  มีกิเลสดุจเครื่องปิดบัง๑อันเปิดแล้ว<br>
  [๑๐๑๑] พวกเธอจงทูลถามด้วยใจเท่านั้น<br>
  ถึงชาติ โคตร ลักษณะ<br>
  มนตร์ ศิษย์คนอื่น ๆ<br>
  ศีรษะ และธรรมที่ทำให้ศีรษะตกไป<br>
  [๑๐๑๒] ถ้าบุคคลนั้นเป็นพระพุทธเจ้า<br>
  ผู้มีปกติเห็นธรรมหาเครื่องกางกั้นมิได้<br>
  เมื่อพวกเธอถามปัญหาด้วยใจแล้ว<br>
  ก็จักทรงวิสัชนาด้วยพระวาจา<br>
  [๑๐๑๓] ครั้นได้ฟังคำของพราหมณ์พาวรีแล้ว<br>
  พราหมณ์ ๑๖ คน ผู้เป็นศิษย์ คือ (๑) อชิตะ<br>
  (๒) ติสสเมตเตยยะ (๓) ปุณณกะ (๔) เมตตคู<br>
  [๑๐๑๔] (๕) โธตกะ (๖) อุปสีวะ (๗) นันทะ (๘) เหมกะ<br>
  (๙) โตเทยยะ (๑๐) กัปปะ (๑๑) ชตุกัณณิ ผู้เป็นบัณฑิต<br>
  [๑๐๑๕] (๑๒) ภัทราวุธ (๑๓) อุทัย (๑๔) โปสาละ<br>
  (๑๕) โมฆราช ผู้มีปัญญา (๑๖) ปิงคิยะ ผู้เป็นมหาฤๅษี<br>
  [๑๐๑๖] พราหมณ์ผู้เป็นศิษย์ ๑๖ คนนั้น<br>
  แต่ละคนเป็นเจ้าหมู่ เจ้าคณะ<br>
  มีชื่อปรากฏแก่ชาวโลกทั่วไป<br>
  เป็นผู้บำเพ็ญฌาน ยินดีในฌาน<br><br>เชิงอรรถ :<br>
  ๑ กิเลสดุจเครื่องปิดบัง มี ๕ อย่าง คือ ตัณหา ทิฏฐิ กิเลส ทุจริต และอวิชชา (ขุ.จู.
  (แปล) ๓๐/๑๑๘/๓๘๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] วัตถุกถา<br>
  เป็นผู้ทรงปัญญาปราดเปรื่อง<br>
  เคยอบรมวาสนาแต่ชาติปางก่อน๑ทั้งนั้น<br>
  [๑๐๑๗] ทุกคนเกล้าชฎาและครองหนังเสือ<br>
  อภิวาทพราหมณ์พาวรีและทำประทักษิณแล้ว<br>
  ต่างออกเดินทาง มุ่งหน้าไปทางทิศอุดร<br>
  [๑๐๑๘] สู่สถานเป็นที่ตั้งแคว้นอุฬกะ เมืองมาหิสสติในกาลนั้น<br>
  กรุงอุชเชนี เมืองโคนัทธะ เมืองเวทิสา เมืองวนสวหยะ๒<br>
  [๑๐๑๙] กรุงโกสัมพี เมืองสาเกต กรุงสาวัตถีอันอุดม<br>
  เมืองเสตัพยะ กรุงกบิลพัสดุ์ กรุงกุสินารา<br>
  [๑๐๒๐] กรุงปาวา โภคนคร กรุงเวสาลี แคว้นมคธ<br>
  และปาสาณกเจดีย์อันรื่นรมย์ น่ารื่นเริงใจ<br>
  [๑๐๒๑] พราหมณ์เหล่านั้นรีบขึ้นสู่ภูเขา<br>
  เหมือนคนกระหายน้ำ รีบหาน้ำเย็นดื่ม<br>
  เหมือนพ่อค้าได้ลาภใหญ่มาครอง<br>
  และเหมือนคนถูกความร้อนแผดเผารีบหาร่มเงา ฉะนั้น<br>
  [๑๐๒๒] สมัยนั้น พระผู้มีพระภาคมีภิกษุสงฆ์แวดล้อม<br>
  ทรงแสดงธรรมแก่ภิกษุทั้งหลายอยู่<br>
  ประหนึ่งว่าราชสีห์บันลือสีหนาทอยู่ในป่า<br><br>เชิงอรรถ :<br>
  ๑ มาณพ ๑๖ คนนี้ได้เคยบวชในศาสนาของพระผู้มีพระภาคพระนามว่ากัสสปะ แล้วอบรมจิตเพื่อเป็นบุญ<br>
  วาสนาที่จะติดตามตัวไป (ขุ.สุ.อ. ๒/๑๐๑๓-๑๘/๔๓๐)<br>
  ๒ วนสวหยะ มีชื่อ ๒ ชื่อ คือ (๑) ปวนนคร (๒) วนสาวัตถี (ขุ.สุ.อ. ๒/๑๐๑๓-๑๘/๔๓๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] วัตถุกถา<br>
  [๑๐๒๓] อชิตมาณพได้เห็นพระพุทธเจ้า<br>
  ผู้เป็นดุจดวงอาทิตย์อันมีรัศมีเจิดจ้า<br>
  และดุจดวงจันทร์เต็มดวงในวันเพ็ญ ฉะนั้น<br>
  [๑๐๒๔] ลำดับนั้น อชิตมาณพยืนอยู่ ณ ที่สมควร<br>
  รื่นเริงใจเพราะได้เห็นอนุพยัญชนะ<br>
  บริบูรณ์ในพระวรกายของพระผู้มีพระภาค<br>
  จึงได้ทูลถามปัญหาด้วยใจว่า<br>
  [๑๐๒๕] (อชิตมาณพทูลถามปัญหาทางใจว่า)<br>
  ขอพระองค์ตรัสระบุให้แน่ชัด<br>
  ถึงชาติ โคตรพร้อมด้วยลักษณะ<br>
  ขอจงตรัสบอกความสำเร็จในมนตร์ทั้งหลายว่า<br>
  พราหมณ์สอนมาณพเท่าไร<br>
  [๑๐๒๖] (พระผู้มีพระภาคตรัสตอบว่า)<br>
  พราหมณ์นั้นมีอายุ ๑๒๐ ปี<br>
  ชื่อพาวรีโดยโคตร มีลักษณะ ๓ อย่างอยู่ในตัว<br>
  เป็นผู้เรียนจบไตรเพท<br>
  [๑๐๒๗] พราหมณ์พาวรีนั้นถึงความสำเร็จ<br>
  ในลักษณะมนตร์ และประวัติศาสตร์๑<br>
  พร้อมทั้งนิฆัณฑุศาสตร์๒ และเกฏุภศาสตร์๓<br><br>เชิงอรรถ :<br>
  ๑ ประวัติศาสตร์ คือ พงศาวดารเล่าเรื่องเก่า ๆ มักจะมีคำว่า สิ่งนี้ได้เป็นมาอย่างนี้<br>
  ๒ นิฆัณฑุศาสตร์ คัมภีร์ประเภทศัพท์มูลวิทยา (Etymology) คลังศัพท์ (lexicon)
  หรือภิธานศัพท์ (Glossary)<br>
  ที่รวบรวมคำศัพท์ ในพระเวทซึ่งเป็นคำยาก หรือคำที่เลิกใช้แล้ว นำมาอธิบายความหมายเป็นส่วนหนึ่ง<br>
  ของนิรุกติ ซึ่งเป็น ๑ ในเวทางคศาสตร์ ๖ ของศาสนาพราหมณ์ (ที.สี.อ. ๑/๒๕๖/๒๒๒,
  ขุ.จู.อ. ๑๕/๑๔)<br>
  ๓ เกฏุภศาสตร์ คัมภีร์ว่าด้วยกฎเกณฑ์การใช้ถ้อยคำให้เหมาะสมแก่การประกอบพิธีกรรมต่าง
  ๆ เป็นส่วน<br>
  หนึ่งของกัลปะ ซึ่งเป็น ๑ ในเวทางคศาสตร์ ๖ ของศาสนาพราหมณ์ (ที.สี.อ. ๑/๒๕๖/๒๒๒,
  ขุ.จู.อ. ๑๕/๑๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] วัตถุกถา<br>
  ชื่อว่าถึงความสำเร็จในหลักธรรมของตน<br>
  กล่าวสอนมนตร์แก่ศิษย์จำนวน ๕๐๐ คน<br>
  [๑๐๒๘] (อชิตมาณพทูลถามว่า)<br>
  ข้าแต่พระองค์ผู้สูงสุดกว่านรชน ผู้ตัดตัณหาเสียได้<br>
  ขอพระองค์จงทรงประกาศความเด่นชัด<br>
  แห่งลักษณะของพราหมณ์พาวรี<br>
  อย่าให้พวกข้าพระองค์มีความสงสัยเลย<br>
  [๑๐๒๙] (พระผู้มีพระภาคตรัสตอบว่า)<br>
  พราหมณ์นั้นย่อมใช้ลิ้นปิดหน้าได้<br>
  มีอุณาโลมอยู่ระหว่างคิ้ว<br>
  มีคุยหฐานซ่อนอยู่ในฝัก<br>
  มาณพ เธอจงรู้อย่างนี้เถิด<br>
  [๑๐๓๐] ชนทั้งปวงไม่ได้ยินใครถามปัญหาอะไร<br>
  ได้ยินแต่ปัญหาที่พระพุทธเจ้าทรงตอบ<br>
  ก็ปลาบปลื้มใจประนมอัญชลีแล้วพากันคิดไปต่าง ๆ ว่า<br>
  [๑๐๓๑] ใครหนอ เป็นเทพ เป็นพระพรหม<br>
  หรือเป็นพระอินทร์ผู้สุชัมบดี เมื่อถามปัญหาด้วยใจ<br>
  พระผู้มีพระภาคตรัสตอบปัญหานั้นกับใครเล่า<br>
  [๑๐๓๒] (อชิตมาณพกราบทูลว่า)<br>
  พราหมณ์พาวรีถามเรื่องศีรษะ<br>
  และธรรมเป็นเหตุให้ศีรษะตกไป<br>
  ข้าแต่พระผู้มีพระภาคผู้แสวงหาคุณอันยิ่งใหญ่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] วัตถุกถา<br>
  ขอพระองค์ตรัสตอบปัญหานั้น<br>
  กำจัดความสงสัยของพวกข้าพระองค์ด้วยเถิด<br>
  [๑๐๓๓] (พระผู้มีพระภาคตรัสตอบว่า)<br>
  เธอจงรู้เถิดว่า อวิชชาเป็นศีรษะ<br>
  วิชชาที่ประกอบด้วยสัทธา สติ สมาธิ ฉันทะ<br>
  และวิริยะ เป็นธรรมที่ทำให้ศีรษะตกไป<br>
  [๑๐๓๔] ลำดับนั้น อชิตมาณพมีความปลาบปลื้มใจมากล้น สนับสนุนแล้ว<br>
  ทำหนังเสือเฉวียงบ่า ซบศีรษะลงแทบพระยุคลบาท<br>
  [๑๐๓๕] ข้าแต่พระองค์ผู้นิรทุกข์ ผู้มีพระจักษุ<br>
  พราหมณ์พาวรีพร้อมด้วยเหล่าศิษย์มีจิตเบิกบาน ดีใจ<br>
  ขอถวายอภิวาทพระยุคลบาทของพระองค์<br>
  [๑๐๓๖] (พระผู้มีพระภาคตรัสว่า)<br>
  ขอพราหมณ์พาวรีพร้อมด้วยเหล่าศิษย์<br>
  จงมีความสุข และแม้เธอเองก็ขอให้มีความสุข<br>
  มีชีวิตอยู่ยืนนานเถิด มาณพ<br>
  [๑๐๓๗] เราให้โอกาสแก่พราหมณ์พาวรี<br>
  แก่เธอและมาณพทั้งหมดถามข้อสงสัยทั้งปวง<br>
  พวกเธอปรารถนาจะถามปัญหาอย่างใดอย่างหนึ่ง ก็จงถามเถิด<br>
  [๑๐๓๘] อชิตมาณพได้รับโอกาสจากพระสัมพุทธเจ้าแล้ว<br>
  นั่งประคองอัญชลี ทูลถามปฐมปัญหากับพระตถาคต<br>
  ณ ปาสาณกเจดีย์นั้น<br>
  วัตถุกถา จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑. อชิตมาณวกปัญหา<br>
  ๑. อชิตมาณวกปัญหา๑<br>
  ว่าด้วยปัญหาของอชิตมาณพ<br>
  [๑๐๓๙] (อชิตมาณพทูลถามดังนี้)<br>
  โลกถูกอะไรเล่าหุ้มห่อไว้<br>
  เพราะอะไรเล่า โลกจึงไม่สดใส<br>
  ขอพระองค์โปรดตรัสบอกว่า<br>
  อะไร เป็นเครื่องฉาบทาโลกนี้ไว้<br>
  อะไรเล่า เป็นภัยใหญ่ของโลกนั้น<br>
  [๑๐๔๐] (พระผู้มีพระภาคตรัสตอบว่า อชิตะ)<br>
  โลกถูกอวิชชาหุ้มห่อไว้<br>
  โลกไม่สดใสเพราะความตระหนี่๒ และความประมาท<br>
  เราเรียกความอยากว่า เป็นเครื่องฉาบทาโลกไว้<br>
  ทุกข์เป็นภัยใหญ่ของโลกนั้น<br>
  [๑๐๔๑] (อชิตมาณพทูลถามดังนี้)<br>
  กระแส๓ทั้งหลายย่อมไหลไปในที่ทั้งปวง๔<br>
  อะไรเป็นเครื่องกั้นกระแสทั้งหลาย<br>
  ขอพระองค์โปรดตรัสบอกธรรมเป็นเครื่องป้องกันกระแสทั้งหลาย<br>
  อะไรปิดกั้นกระแสทั้งหลายได้<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๕๗-๖๔/๑๑-๑๒<br>
  ๒ ความตระหนี่ มี ๕ อย่าง (๑) อาวาสมัจฉริยะ (ความตระหนี่ที่อยู่) (๒) กุลมัจฉริยะ
  (ความตระหนี่ตระกูล)<br>
  (๓) ลาภมัจฉริยะ (ความตระหนี่ลาภ) (๔) วัณณมัจฉริยะ (ความตระหนี่วรรณะ) (๕) ธัมมมัจฉริยะ
  (ความ<br>
  ตระหนี่ธรรม) (ขุ.จู. (แปล) ๓๐/๒/๔๙)<br>
  ๓ กระแส ในที่นี้หมายถึงตัณหา ทิฏฐิ กิเลส ทุจริต และอวิชชา (ขุ.จู. (แปล) ๓๐/๓/๕๓)<br>
  ๔ ที่ทั้งปวง ในที่นี้หมายถึงอายตนะทั้งปวง (ขุ.จู. (แปล) ๓๐/๓/๕๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑. อชิตมาณวกปัญหา<br>
  [๑๐๔๒] (พระผู้มีพระภาคตรัสตอบว่า อชิตะ)<br>
  กระแสเหล่าใดในโลก<br>
  สติเป็นเครื่องกั้นกระแสเหล่านั้นได้<br>
  เรากล่าวธรรมเครื่องป้องกันกระแสทั้งหลาย<br>
  ปัญญาปิดกั้นกระแสเหล่านั้นได้<br>
  [๑๐๔๓] (อชิตมาณพทูลถามดังนี้)<br>
  ข้าแต่พระองค์ผู้นิรทุกข์ ปัญญา สติ<br>
  นาม๑และรูป๒นี้ ดับที่ไหน<br><br>เชิงอรรถ :<br>
  ๑ นาม หมายถึงขันธ์ที่มิใช่รูป ๔ อย่าง (เวทนา สัญญา สังขาร และวิญญาณ) (ขุ.จู.
  (แปล) ๓๐/๕/๕๘)<br>
  ๒ รูป หมายถึงมหาภูตรูป ๔ และรูปที่อาศัยมหาภูตรูปทั้ง ๔<br>
  มหาภูตรูป คือ รูปใหญ่ รูปต้นเดิม คือ ธาตุ ๔ ได้แก่ (๑) ปฐวีธาตุ สภาวะที่แผ่ไปหรือกินเนื้อที่<br>
  สภาพอันเป็นหลักที่ตั้งที่อาศัยแห่งสหชาตรูป เรียกสามัญว่า ธาตุแข้นแข็ง หรือธาตุดิน
  (๒) อาโปธาตุ<br>
  สภาวะที่เอิบอาบหรือดูดซึม ซ่านไป ขยายขนาด ผนึก พูนเข้าด้วยกัน เรียกสามัญว่า
  ธาตุเหลว หรือธาตุน้ำ<br>
  (๓) เตโชธาตุ สภาวะที่ทำให้ร้อน เรียกสามัญว่า ธาตุไฟ (๔) วาโยธาตุ สภาวะที่ทำให้สั่นไหว
  เคลื่อนที่ ค้ำจุน<br>
  เรียกสามัญว่า ธาตุลม (ที.สี.(แปล) ๙/๔๘๗-๔๙๙/๒๑๖-๒๒๐, ขุ.จู. (แปล) ๓๐/๕/๕๘)<br>
  รูปที่อาศัยมหาภูตรูป ๔ หรือที่เรียกว่า อุปาทายรูป มี ๒๔ คือ<br>
  ปสาทรูป ๕ (รูปที่เป็นประธานสำหรับรับอารมณ์) (๑) ตา (๒) หู (๓) จมูก (๔) ลิ้น
  (๕) กาย<br>
  โคจรรูป หรือวิสัยรูป ๕ (รูปที่เป็นอารมณ์หรือแดนรับรู้ของอินทรีย์) (๖) รูป (๗)
  เสียง (๘) กลิ่น<br>
  (๙) รส (๑๐) โผฏฐัพพะ (ข้อนี้ไม่นับเพราะเป็นอันเดียวกันกับมหาภูตรูป ๓ คือ ปฐวี
  เตโช วาโย)<br>
  ภาวรูป ๒ (รูปที่เป็นภาวะแห่งเพศ) (๑๐) อิตถัตตะ อิตถินทรีย์ ความเป็นหญิง (๑๑)
  ปุริสัตตะ ปุริสินทรีย์<br>
  ความเป็นชาย<br>
  หทัยรูป ๑ (รูปคือหทัย) (๑๒) หทัยวัตถุ ที่ตั้งแห่งใจ หัวใจ<br>
  ชีวิตรูป ๑ (รูปที่เป็นชีวิต) (๑๓) ชีวิตินทรีย์ อินทรีย์คือชีวิต<br>
  อาหารรูป ๑ (รูปคืออาหาร) (๑๔) กวฬิงการาหาร อาหารคือคำข้าว<br>
  ปริจเฉทรูป ๑ (รูปที่กำหนดเทศะ) (๑๕) อากาสธาตุ สภาวะคือช่องว่าง<br>
  วิญญัติรูป ๒ (รูปคือการเคลื่อนไหวให้รู้ความหมาย) (๑๖) กายวิญญัติ การเคลื่อนไหวให้รู้ความ<br>
  หมายด้วยกาย (๑๗) วจีวิญญัติ การเคลื่อนไหวให้รู้ความหมายด้วยวาจา<br>
  วิการรูป ๔ (รูปคือการที่ดัดแปลงทำให้แปลกให้พิเศษได้) (๑๘) (รูปัสส) ลหุตา ความเบา
  (๑๙) (รูปัสส)<br>
  มุทุตา ความอ่อนสลวย (๒๐) (รูปัสส) กัมมัญญตา ความควรแก่การงาน ใช้การได้<br>
  ลักขณรูป ๔ (รูปคือลักษณะหรืออาการเป็นเครื่องกำหนด) (๒๑) อุปจยะ ความก่อตัว (๒๒)
  สันตติ<br>
  ความสืบต่อ (๒๓) ชรตา ความทรุดโทรม (๒๔) อนิจจตา ความแปรแตกสลาย (ขุ.จู. (แปล)
  ๓๐/๕/๕๘,<br>
  อภิ.สงฺ. (แปล) ๓๔/๕๘๔-๙๘๔/๑๖๙-๒๕๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑. อชิตมาณวกปัญหา<br>
  ข้าพระองค์ได้ทูลถามแล้ว<br>
  ขอพระองค์ตรัสบอกเนื้อความนั้นแก่ข้าพระองค์ด้วยเถิด<br>
  [๑๐๔๔] (พระผู้มีพระภาคตรัสตอบว่า อชิตะ)<br>
  เธอได้ถามปัญหานั้นใด<br>
  เราจะกล่าวแก้ปัญหานั้นแก่เธอ<br>
  นามและรูปดับไม่มีส่วนเหลือในที่ใด<br>
  นามและรูปนั้นดับไปในที่นั้นเพราะวิญญาณดับ<br>
  [๑๐๔๕] (อชิตมาณพทูลถามดังนี้)<br>
  พระอรหันตขีณาสพเหล่าใด ผู้มีธรรมที่พิจารณาแล้ว<br>
  และพระเสขะเหล่าใดที่มีอยู่เป็นอันมากในที่นี้<br>
  ข้าแต่พระองค์ผู้นิรทุกข์ ข้าพระองค์ทูลถามแล้ว<br>
  ขอพระองค์ผู้มีพระปัญญา โปรดตรัสบอกการดำเนินชีวิต<br>
  ของพระอรหันตขีณาสพ<br>
  และพระเสขะเหล่านั้นด้วยเถิด<br>
  [๑๐๔๖] (พระผู้มีพระภาคตรัสตอบดังนี้)<br>
  ภิกษุไม่พึงปรารถนายิ่งในกามทั้งหลาย<br>
  เป็นผู้มีใจไม่ขุ่นมัว ฉลาดในธรรมทั้งปวง<br>
  มีสติดำรงอยู่<br>
  อชิตมาณวกปัญหาที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๓. ปุณณกมาณวกปัญหา<br>
  ๒. ติสสเมตเตยยมาณวกปัญหา๑<br>
  ว่าด้วยปัญหาของติสสเมตเตยยมาณพ<br>
  [๑๐๔๗] (ติสสเมตเตยยมาณพทูลถามดังนี้)<br>
  ใครชื่อว่าเป็นผู้สันโดษในโลกนี้<br>
  ความหวั่นไหวทั้งหลายย่อมไม่มีแก่ใคร<br>
  ใครรู้ชัดส่วนสุดทั้ง ๒ ด้านแล้ว๒<br>
  ไม่ยึดติดในท่ามกลางด้วยมันตา<br>
  พระองค์ตรัสเรียกใครว่า เป็นมหาบุรุษ<br>
  ใครล่วงพ้นเครื่องร้อยรัดในโลกนี้ได้<br>
  [๑๐๔๘] (พระผู้มีพระภาคตรัสตอบว่า เมตเตยยะ)<br>
  บุคคลเป็นผู้มีพรหมจรรย์๓(เพราะเห็นโทษ) ในกามทั้งหลาย<br>
  ชื่อว่า เป็นผู้สันโดษ ผู้คลายตัณหาแล้ว<br>
  มีสติทุกเมื่อ รู้ธรรมทั้งหลายแล้วดับกิเลสได้<br>
  ภิกษุนั้นชื่อว่า เป็นผู้ไม่หวั่นไหว<br>
  [๑๐๔๙] ภิกษุนั้นชื่อว่า รู้ชัดส่วนสุดทั้ง ๒ ด้านแล้ว<br>
  ไม่ยึดติดในท่ามกลางด้วยมันตา<br>
  เราเรียกภิกษุนั้นว่า เป็นมหาบุรุษ<br>
  ภิกษุนั้นชื่อว่า ล่วงพ้นเครื่องร้อยรัดในโลกนี้ได้<br>
  ติสสเมตเตยยมาณวกปัญหาที่ ๒ จบ<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๖๕-๖๗/๑๓<br>
  ๒ ส่วนสุด ๒ ด้าน ได้แก่ ผัสสะเป็นส่วนสุดด้านหนึ่ง ผัสสสมุทัยเป็นส่วนสุดด้านหนึ่ง
  ผัสสนิโรธอยู่ท่ามกลาง<br>
  เป็นต้น (ขุ.จู. (แปล) ๓๐/๑๑/๗๙)<br>
  ๓ พรหมจรรย์ ในที่นี้หมายถึงมรรคพรหมจรรย์ (ขุ.สุ.อ. ๒/๑๐๔๘/๔๓๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๓. ปุณณกมาณวกปัญหา<br>
  ๓. ปุณณกมาณวกปัญหา๑<br>
  ว่าด้วยปัญหาของปุณณกมาณพ<br>
  [๑๐๕๐] (ปุณณกมาณพทูลถามดังนี้)<br>
  ข้าพระองค์มีปัญหาจะทูลถาม จึงมาเฝ้าพระองค์<br>
  ผู้ไม่มีตัณหาเหตุให้หวั่นไหว ผู้มีปกติเห็นมูล<br>
  ฤๅษี มนุชะ กษัตริย์ และพราหมณ์จำนวนมากในโลกนี้<br>
  อาศัยอะไร จึงพากันบูชายัญ๒แก่เทวดาทั้งหลาย<br>
  ข้าแต่พระผู้มีพระภาค ข้าพระองค์ขอทูลถามปัญหานั้น<br>
  ขอพระองค์ตรัสตอบปัญหาแก่ข้าพระองค์ด้วยเถิด<br>
  [๑๐๕๑] (พระผู้มีพระภาคตรัสตอบว่า ปุณณกะ)<br>
  ฤๅษี มนุชะ๓กษัตริย์ และพราหมณ์จำนวนมากในโลกนี้<br>
  พากันบูชายัญแก่เทวดาทั้งหลาย<br>
  ปุณณกะ ชนเหล่านั้นหวังความเป็นอย่างนี้๔<br>
  อาศัยชราจึงพากันบูชายัญ<br>
  [๑๐๕๒] (ปุณณกมาณพทูลถามดังนี้)<br>
  ฤๅษี มนุชะ กษัตริย์ และพราหมณ์จำนวนมากในโลกนี้<br>
  พากันบูชายัญแก่เทวดาทั้งหลาย<br>
  ข้าแต่พระผู้มีพระภาคผู้นิรทุกข์<br>
  ชนเหล่านั้นเป็นผู้ไม่ประมาทแล้วในการบูชายัญ<br>
  ได้ข้ามพ้นชาติและชราบ้างไหม<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๖๘-๗๓/๑๔-๑๕<br>
  ๒ ยัญ ในที่นี้หมายถึงไทยธรรม ได้แก่ จีวร บิณฑบาต เสนาสนะ คิลานปัจจัยเภสัชบริขาร
  ข้าว น้ำ ผ้า ยาน<br>
  พวงดอกไม้ ของหอม เครื่องลูบไล้ ที่นอน ที่พัก เครื่องประทีป (ขุ.จู. (แปล) ๓๐/๑๒/๘๘)<br>
  ๓ มนุชะ คือผู้ที่เกิดจากพระมนู (ขุ.ม.อ. ๑/๒๖)<br>
  ๔ หวังความเป็นอย่างนี้ หมายถึงปรารถนาการบังเกิดเป็นมนุษย์ เป็นเทพ เป็นต้น (ขุ.สุ.อ.
  ๒/๑๐๕๑/๔๓๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๔๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๓. ปุณณกมาณวกปัญหา<br>
  ข้าแต่พระผู้มีพระภาค ข้าพระองค์ทูลถามปัญหานั้น<br>
  ขอพระองค์โปรดตรัสตอบปัญหานั้นแก่ข้าพระองค์ด้วยเถิด<br>
  [๑๐๕๓] (พระผู้มีพระภาคตรัสตอบว่า ปุณณกะ)<br>
  ชนเหล่านั้นหวัง ชื่นชม มุ่งหวัง จึงพากันบูชายัญ<br>
  เพราะอาศัยลาภจึงมุ่งหวังกาม<br>
  เรากล่าวว่า ชนเหล่านั้นผู้ประกอบการบูชายัญ<br>
  เป็นผู้กำหนัดยินดีในภพ<br>
  ข้ามพ้นชาติและชราไปไม่ได้<br>
  [๑๐๕๔] (ปุณณกมาณพทูลถามดังนี้)<br>
  ข้าแต่พระองค์ผู้นิรทุกข์<br>
  ถ้าชนเหล่านั้นผู้ประกอบการบูชายัญ<br>
  ข้ามพ้นชาติและชราไปไม่ได้ด้วยยัญทั้งหลาย<br>
  ข้าแต่พระองค์ผู้นิรทุกข์ เมื่อเป็นเช่นนี้<br>
  ใครเล่าในเทวโลกและมนุษยโลกข้ามชาติและชราได้<br>
  ข้าแต่พระผู้มีพระภาค ข้าพระองค์ขอทูลถามปัญหานั้น<br>
  ขอพระองค์โปรดตรัสตอบปัญหานั้นแก่ข้าพระองค์ด้วยเถิด<br>
  [๑๐๕๕] (พระผู้มีพระภาคตรัสตอบว่า ปุณณกะ)<br>
  เรากล่าวว่า บุคคลใดไม่มีความหวั่นไหวในโลกไหน ๆ<br>
  เพราะทราบชัดฝั่งนี้และฝั่งโน้น๑ในโลก<br>
  บุคคลนั้นเป็นผู้สงบ ปราศจากควัน๒ ไม่มีทุกข์<br>
  ไม่มีความหวัง ชื่อว่า ข้ามชาติและชราได้แล้ว๓<br>
  ปุณณกมาณวกปัญหาที่ ๓ จบ<br><br>เชิงอรรถ :<br>
  ๑ ฝั่งนี้และฝั่งโน้น ในที่นี้หมายถึงอัตภาพของตนและอัตภาพของผู้อื่น (องฺ.ติก.อ.
  ๒/๓๒/๑๑๔, ขุ.จู. (แปล)<br>
  ๓๐/๑๗/๑๐๔)<br>
  ๒ ควัน หมายถึงความประพฤติชั่วทางกาย วาจา และใจ (องฺ.ติก.อ. ๒/๓๒/๑๑๔, ขุ.จู.
  (แปล) ๓๐/๑๗/๑๐๕)<br>
  ๓ ดูเทียบ องฺ.ติก. (แปล) ๒๐/๓๒/๑๘๕, องฺ.จตุกฺก. (แปล) ๒๑/๔๑/๗๐, ขุ.จู. (แปล)
  ๓๐/๑๗/๑๐๓<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๔. เมตตคูมาณวกปัญหา<br>
  ๔. เมตตคูมาณวกปัญหา๑<br>
  ว่าด้วยปัญหาของเมตตคูมาณพ<br>
  [๑๐๕๖] (เมตตคูมาณพทูลถามดังนี้)<br>
  ข้าแต่พระผู้มีพระภาค ข้าพระองค์ขอทูลถามปัญหา<br>
  ขอพระองค์โปรดตรัสตอบปัญหานั้นแก่ข้าพระองค์ด้วยเถิด<br>
  ข้าพระองค์ย่อมสำคัญพระองค์ว่า<br>
  ทรงเป็นผู้จบเวท๒ ทรงอบรมพระองค์แล้ว<br>
  ทุกข์หลายรูปแบบอะไรก็ตามในโลก<br>
  ทุกข์เหล่านี้เกิดมาจากที่ไหนหนอ<br>
  [๑๐๕๗] (พระผู้มีพระภาคตรัสตอบว่า เมตตคู)<br>
  เธอได้ถามถึงแดนเกิดแห่งทุกข์กับเราแล้ว<br>
  เราจะบอกแดนเกิดแห่งทุกข์นั้นแก่เธอตามที่รู้<br>
  ทุกข์หลายรูปแบบอะไรก็ตามในโลกนี้<br>
  ล้วนเกิดมาแต่อุปธิ๓เป็นต้นเหตุ<br>
  [๑๐๕๘] ผู้ใดแลไม่มีปัญญา ก่ออุปธิ<br>
  ผู้นั้นจัดว่า เป็นคนเขลา ย่อมเข้าถึงทุกข์บ่อย ๆ<br>
  เพราะฉะนั้น บุคคลรู้ชัดอยู่<br>
  เป็นผู้มีปกติพิจารณาเห็นทุกข์ว่า มีชาติเป็นแดนเกิด<br>
  ไม่ควรก่ออุปธิ<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๗๔-๘๕/๑๕-๑๘<br>
  ๒ เวท ในที่นี้หมายถึงญาณ ปัญญา ปัญญินทรีย์ ฯลฯ วิปัสสนา สัมมาทิฏฐิในมรรคทั้ง
  ๔ (ขุ.จู. (แปล)<br>
  ๓๐/๑๘/๑๑๔)<br>
  ๓ อุปธิ มี ๑๐ อย่าง (๑) อุปธิคือตัณหา (๒) อุปธิคือทิฏฐิ (๓) อุปธิคือกิเลส (๔)
  อุปธิคือกรรม (๕) อุปธิคือ<br>
  ทุจริต (๖) อุปธิคืออาหาร (๗) อุปธิคือปฏิฆะ (๘) อุปธิคืออุปาทินนธาตุ ๔ (๙) อุปธิคืออายตนะภายใน
  ๖<br>
  (๙) อุปธิคืออายตนะภายนอก ๖ (๑๐) อุปธิคือหมวดวิญญาณ ๖ (ขุ.จู. (แปล) ๓๐/๑๙/๑๒๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๔. เมตตคูมาณวกปัญหา<br>
  [๑๐๕๙] (เมตตคูมาณพทูลถามดังนี้)<br>
  พวกข้าพระองค์ได้ทูลถามปัญหาใดกับพระองค์<br>
  พระผู้มีพระภาคได้ตรัสตอบปัญหานั้นแก่พวกข้าพระองค์แล้ว<br>
  ข้าพระองค์ขอทูลถามปัญหาอื่นต่อไป<br>
  ขอพระองค์โปรดตรัสตอบปัญหานั้นด้วยเถิด<br>
  นักปราชญ์ทั้งหลายจะข้ามโอฆะ ชาติ ชรา<br>
  โสกะ และปริเทวะได้อย่างไรหนอ<br>
  พระองค์ผู้เป็นพระมุนี ขอโปรดตรัสตอบปัญหานั้น<br>
  แก่ข้าพระองค์ให้แจ่มแจ้งด้วยเถิด<br>
  เพราะธรรมนั้น พระองค์ทรงทราบชัดแล้ว<br>
  [๑๐๖๐] (พระผู้มีพระภาคตรัสว่า เมตตคู)<br>
  บุคคลรู้ชัดธรรม๑ใดแล้ว มีสติ เที่ยวไปอยู่<br>
  พึงข้ามตัณหาที่ชื่อว่า วิสัตติกา ในโลกได้<br>
  เราจักกล่าวธรรมที่ประจักษ์ด้วยตนเอง<br>
  ในธรรมที่เราเห็นแล้วแก่เธอ<br>
  [๑๐๖๑] (เมตตคูมาณพกราบทูลดังนี้)<br>
  ข้าแต่พระองค์ผู้ทรงแสวงหาคุณอันยิ่งใหญ่<br>
  ข้าพระองค์ชอบใจธรรมอันสูงสุดนั้นที่บุคคลรู้ชัดแล้ว<br>
  มีสติ เที่ยวไปอยู่ พึงข้ามตัณหาที่ชื่อว่า วิสัตติกา ในโลกได้<br>
  [๑๐๖๒] (พระผู้มีพระภาคตรัสว่า เมตตคู)<br>
  เธอรู้ชัดธรรมอย่างใดอย่างหนึ่ง<br>
  ซึ่งเป็นธรรมชั้นสูง ชั้นต่ำ และชั้นกลาง<br>
  เธอจงบรรเทาความเพลิดเพลิน ความถือมั่น<br><br>เชิงอรรถ :<br>
  ๑ ธรรม ในที่นี้หมายถึงนิพพาน (ขุ.สุ.อ. ๒/๑๐๖๐/๔๓๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๔. เมตตคูมาณวกปัญหา<br>
  และวิญญาณในธรรมเหล่านั้นเสีย<br>
  ไม่พึงตั้งอยู่ในภพ๑<br>
  [๑๐๖๓] ภิกษุผู้มีปกติอยู่อย่างนี้ มีสติ ไม่ประมาท รู้แจ้ง<br>
  ละความยึดถือว่าเป็นของเราแล้วเที่ยวไปอยู่<br>
  พึงละชาติ ชรา โสกะ และปริเทวะ<br>
  อันเป็นทุกข์ในอัตภาพนี้ได้แน่นอน<br>
  [๑๐๖๔] (เมตตคูมาณพกราบทูลดังนี้)<br>
  ข้าพระองค์ชอบใจพระวาจานี้ของพระองค์<br>
  ผู้แสวงหาคุณอันยิ่งใหญ่ ข้าแต่พระโคดม<br>
  ธรรมที่ปราศจากอุปธิ พระองค์ตรัสไว้ดีแล้ว<br>
  พระผู้มีพระภาคทรงละทุกข์ได้แล้วเป็นแน่<br>
  เพราะธรรมนี้ พระองค์ทรงรู้ชัดแล้ว<br>
  [๑๐๖๕] พระองค์ผู้เป็นพระมุนีตรัสสอนชนเหล่าใดไม่หยุดหย่อน<br>
  แม้ชนเหล่านั้นก็พึงละทุกข์ได้เป็นแน่<br>
  เพราะฉะนั้น ข้าพระองค์มาพบพระผู้มีพระภาคผู้นาคะ<br>
  ขอนมัสการพระองค์ (โดยหวังว่า) พระผู้มีพระภาค<br>
  พึงตรัสสอนข้าพระองค์ไม่หยุดหย่อนบ้าง<br>
  [๑๐๖๖] (พระผู้มีพระภาคตรัสดังนี้)<br>
  บุคคลที่เธอรู้จักว่าเป็นพราหมณ์ผู้จบเวท<br>
  ไม่มีเครื่องกังวล ไม่ข้องในกามภพ<br>
  ข้ามโอฆะได้แล้วโดยแท้ และเป็นผู้ข้ามถึงฝั่ง๒<br>
  ไม่มีกิเลสดุจตะปูตรึงใจ หมดความสงสัยแล้ว<br><br>เชิงอรรถ :<br>
  ๑ ภพ มี ๒ คือ (๑) กรรมภพ ได้แก่ ปุญญาภิสังขาร อปุญญาภิสังขาร และอเนญชาภิสังขาร
  (๒) ภพใหม่<br>
  อันมีในปฏิสนธิ ได้แก่ รูป เวทนา สัญญา สังขาร วิญญาณ (ขุ.จู. (แปล) ๓๐/๒๔/๑๓๘)<br>
  ๒ ฝั่ง ในที่นี้หมายถึงอมตนิพพาน (ขุ.จู. (แปล) ๓๐/๒๘/๑๕๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๕. โธตกมาณวกปัญหา<br>
  [๑๐๖๗] นรชนใดในที่นี้เป็นผู้มีปัญญา จบเวท<br>
  สลัดกิเลสเครื่องข้องในภพน้อยภพใหญ่นี้ได้แล้ว<br>
  นรชนนั้นเป็นผู้ปราศจากตัณหาแล้ว ไม่มีทุกข์ ไม่มีความหวัง<br>
  เรากล่าวว่า นรชนนั้นข้ามพ้นชาติและชราได้แล้ว<br>
  เมตตคูมาณวกปัญหาที่ ๔ จบ</p>
<p> ๕. โธตกมาณวกปัญหา๑<br>
  ว่าด้วยปัญหาของโธตกมาณพ<br>
  [๑๐๖๘] (โธตกมาณพทูลถามดังนี้)<br>
  ข้าแต่พระผู้มีพระภาค ข้าพระองค์ขอทูลถามพระองค์<br>
  ขอพระองค์โปรดตรัสตอบปัญหานั้นแก่ข้าพระองค์ด้วยเถิด<br>
  ข้าแต่พระองค์ผู้ทรงแสวงหาคุณอันยิ่งใหญ่<br>
  ข้าพระองค์มุ่งหวังจะรับฟังพระวาจาของพระองค์อย่างยิ่ง<br>
  บุคคลฟังพระสุรเสียงของพระองค์แล้ว<br>
  ศึกษาธรรม๒เป็นเหตุดับกิเลสเพื่อตน<br>
  [๑๐๖๙] (พระผู้มีพระภาคตรัสตอบว่า โธตกะ)<br>
  ถ้าเช่นนั้น เธอผู้มีปัญญารักษาตน<br>
  มีสติ จงทำความเพียรในที่นี้แล<br>
  บุคคลได้ฟังเสียงจากที่นี้แล้ว<br>
  พึงศึกษาธรรมเป็นเหตุดับกิเลสเพื่อตน<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๘๖-๙๓/๑๘-๒๐<br>
  ๒ ศึกษาธรรม หมายถึงศึกษาอธิสีลสิกขา อธิจิตตสิกขา และอธิปัญญาสิกขา (ขุ.จู. (แปล)
  ๓๐/๓๑/๑๕๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๕. โธตกมาณวกปัญหา<br>
  [๑๐๗๐] (โธตกมาณพทูลถามดังนี้)<br>
  ข้าพระองค์เห็นพระองค์ผู้ไม่มีกิเลสเครื่องกังวล<br>
  เป็นพราหมณ์ เสด็จจาริกอยู่ในเทวโลกและมนุษยโลก<br>
  ข้าแต่พระองค์ผู้มีสมันตจักขุ<br>
  เพราะเหตุนั้น ข้าพระองค์ขอนมัสการพระองค์<br>
  ข้าแต่พระองค์ผู้สักกะ๑ ขอพระองค์โปรดปลดเปลื้องข้าพระองค์<br>
  จากความสงสัยทั้งหลายเถิด<br>
  [๑๐๗๑] (พระผู้มีพระภาคตรัสตอบดังนี้)<br>
  โธตกะ เราไม่สามารถปลดเปลื้องใครๆ<br>
  ผู้มีความสงสัยในโลกได้<br>
  แต่เธอเมื่อรู้แจ้งธรรมอันประเสริฐ<br>
  ก็จะข้ามโอฆะนี้ได้เองด้วยประการฉะนี้<br>
  [๑๐๗๒] (โธตกมาณพกราบทูลดังนี้)<br>
  ข้าแต่พระองค์ผู้ประเสริฐ<br>
  ขอพระองค์ทรงพระกรุณาตรัสสอนวิเวกธรรม<br>
  ที่ข้าพระองค์จะพึงรู้แจ้งได้<br>
  และโดยวิธีที่ข้าพระองค์ไม่ขัดข้องเหมือนอากาศ<br>
  ข้าพระองค์จะพึงสงบอยู่ในที่นี้แล<br>
  เป็นผู้ไม่อาศัย๒ เที่ยวไปอยู่<br><br>เชิงอรรถ :<br>
  ๑ ผู้สักกะ หมายถึงพระผู้มีพระภาคเสด็จออกผนวชจากศากยตระกูล (ขุ.จู. (แปล) ๓๐/๓๒/๑๖๓)<br>
  ๒ ไม่อาศัย หมายถึงไม่อาศัยในอารมณ์ไหน ๆ ด้วยทิฏฐิหรือตัณหา (ขุ.สุ.อ. ๒/๒๒๑/๓๐๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๕. โธตกมาณวกปัญหา<br>
  [๑๐๗๓] (พระผู้มีพระภาคตรัสตอบว่า โธตกะ)<br>
  บุคคลผู้รู้ชัดความสงบใดแล้ว มีสติ เที่ยวไปอยู่<br>
  พึงข้ามตัณหาที่ชื่อว่า วิสัตติกา ในโลกได้<br>
  เราจักกล่าวความสงบนั้นที่เรารู้ประจักษ์ด้วยตนเอง<br>
  ในธรรมที่เราเห็นแล้วแก่เธอ<br>
  [๑๐๗๔] (โธตกมาณพกราบทูลดังนี้)<br>
  ข้าแต่พระองค์ผู้ทรงแสวงหาคุณอันยิ่งใหญ่<br>
  ข้าพระองค์ชอบใจความสงบอันสูงสุดนั้น<br>
  ที่บุคคลรู้ชัดแล้ว มีสติ เที่ยวไปอยู่<br>
  พึงข้ามตัณหาที่ชื่อว่า วิสัตติกา ในโลกได้<br>
  [๑๐๗๕] (พระผู้มีพระภาคตรัสตอบว่า โธตกะ)<br>
  เธอรู้ชัดธรรมอย่างใดอย่างหนึ่ง<br>
  ซึ่งเป็นธรรมชั้นสูง ชั้นต่ำ และชั้นกลาง<br>
  เธอรู้ชัดธรรมนั้นว่า เป็นเครื่องข้องในโลกแล้ว<br>
  อย่าได้ก่อตัณหาเพื่อภพน้อยและภพใหญ่เลย<br>
  โธตกมาณวกปัญหาที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๖. อุปสีวมาณวกปัญหา<br>
  ๖. อุปสีวมาณวกปัญหา๑<br>
  ว่าด้วยปัญหาของอุปสีวมาณพ<br>
  [๑๐๗๖] (อุปสีวมาณพทูลถามดังนี้)<br>
  ข้าแต่พระองค์ผู้สักกะ ข้าพระองค์ผู้เดียว<br>
  ไม่ได้อาศัย(ใคร ๆ หรือสิ่งใด ๆ)<br>
  จึงไม่สามารถข้ามห้วงกิเลสอันยิ่งใหญ่๒ได้<br>
  ข้าแต่พระองค์ผู้มีสมันตจักขุ<br>
  ขอพระองค์โปรดตรัสบอกอารมณ์<br>
  ที่ข้าพระองค์ได้อาศัยแล้ว พึงข้ามห้วงกิเลสนี้ได้<br>
  [๑๐๗๗] พระผู้มีพระภาคตรัสตอบว่า อุปสีวะ)<br>
  เธอจงมีสติ เพ่งพิจารณาอากิญจัญญายตนสมาบัติ<br>
  ยึดเอาเป็นอารมณ์ว่า ไม่มีอะไร ดังนี้แล้วก็จะข้ามห้วงกิเลสได้<br>
  เธอจงละกามทั้งหลาย เป็นผู้งดเว้นจากความสงสัยทั้งหลาย<br>
  พิจารณาดูความสิ้นตัณหาทั้งคืนทั้งวัน<br>
  [๑๐๗๘] (อุปสีวมาณพทูลถามดังนี้)<br>
  บุคคลใดเป็นผู้ปราศจากราคะในกามทั้งปวง<br>
  ละสมาบัติอื่น๓อาศัยอากิญจัญญายตนสมาบัติ<br>
  น้อมใจไปในสัญญาวิโมกข์ชั้นสูง๔<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๙๔-๑๐๑/๒๐-๒๒<br>
  ๒ ห้วงกิเลสอันยิ่งใหญ่ หมายถึงโอฆะ ๔ คือ กาม ภพ ทิฏฐิ และอวิชชา (ขุ.จู. (แปล)
  ๓๐/๓๘/๑๗๗)<br>
  ๓ ละสมาบัติอื่น ในที่นี้หมายถึงละสมาบัติ ๖ เบื้องต่ำ (รูปฌาน ๔ อรูปฌาน ๒) (ขุ.จู.
  (แปล) ๓๐/๔๐/๑๘๔,<br>
  ขุ.สุ.อ. ๒/๑๐๗๘/๔๔๒)<br>
  ๔ สัญญาวิโมกข์ หมายถึงสัญญาสมาบัติ คุณธรรมชั้นสูงที่บุคคลบรรลุ มี ๗ ประการ
  ได้แก่ รูปฌาน ๔<br>
  อรูปฌาน ๓ (ยกเว้นเนวสัญญานาสัญญายตนสมาบัติ) (ขุ.จู. (แปล) ๓๐/๔๐/๑๘๔, ขุ.สุ.อ.
  ๒/๑๐๗๘/๔๔๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๗. นันทมาณวกปัญหา<br>
  บุคคลนั้นไม่หวั่นไหว ดำรงอยู่<br>
  ในพรหมโลกชั้นอากิญจัญญายตนะนั้นได้หรือ<br>
  [๑๐๗๙] (พระผู้มีพระภาคตรัสตอบว่า อุปสีวะ)<br>
  บุคคลใดเป็นผู้ปราศจากราคะในกามทั้งปวง<br>
  ละสมาบัติอื่น อาศัยอากิญจัญญายตนสมาบัติ<br>
  น้อมใจไปในสัญญาวิโมกข์ชั้นสูง<br>
  บุคคลนั้นไม่หวั่นไหว<br>
  ดำรงอยู่ในพรหมโลกชั้นอากิญจัญญายตนะนั้นได้<br>
  [๑๐๘๐] (อุปสีวมาณพทูลถามดังนี้)<br>
  ข้าแต่พระองค์ผู้มีสมันตจักขุ<br>
  ถ้าบุคคลนั้นไม่หวั่นไหว ดำรงอยู่ในพรหมโลกนั้นนานนับปีไม่ได้ไซร้<br>
  บุคคลนั้นเป็นผู้หลุดพ้นแล้ว<br>
  มีความสงบเย็นอยู่ในพรหมโลกนั่นนั้นแลหรือ<br>
  หรือว่าวิญญาณของบุคคลนั้นจะพึงจุติอีก<br>
  [๑๐๘๑] (พระผู้มีพระภาคตรัสตอบว่า อุปสีวะ)<br>
  เปลวไฟถูกกำลังลมพัดไป<br>
  ย่อมดับ กำหนดไม่ได้ ฉันใด<br>
  มุนีพ้นแล้วจากนามกาย ย่อมดับไป<br>
  กำหนดไม่ได้ ฉันนั้น<br>
  [๑๐๘๒] (ท่านอุปสีวะทูลถามดังนี้)<br>
  มุนีนั้นถึงความสลายไป หรือว่าไม่มี<br>
  หรือว่าไม่แตกทำลาย เพราะมีความแน่แท้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๗. นันทมาณวกปัญหา<br>
  พระองค์ผู้เป็นพระมุนี ขอโปรดตรัสตอบปัญหานั้น<br>
  แก่ข้าพระองค์ให้แจ่มแจ้งด้วยเถิด<br>
  เพราะธรรมนั้นพระองค์ทรงรู้ชัดแล้ว<br>
  [๑๐๘๓] (พระผู้มีพระภาคตรัสตอบว่า อุปสีวะ)<br>
  มุนีผู้ถึงความสลายไปย่อมไม่มี(อะไร)เป็นประมาณ<br>
  ชนทั้งหลายพึงว่ากล่าวมุนีนั้นด้วยกิเลสใด<br>
  กิเลสนั้นย่อมไม่มีแก่มุนีนั้น<br>
  (เพราะ)เมื่อมุนีนั้นถอนธรรม๑ทั้งปวงได้เด็ดขาดแล้ว<br>
  แม้ครรลองแห่งวาทะทั้งปวงท่านก็ถอนได้เด็ดขาดแล้ว<br>
  อุปสีวมาณวกปัญหาที่ ๖ จบ</p>
<p> ๗. นันทมาณวกปัญหา๒<br>
  ว่าด้วยปัญหาของนันทมาณพ<br>
  [๑๐๘๔] (นันทมาณพทูลถามดังนี้)<br>
  ชนทั้งหลายกล่าวว่า มุนีทั้งหลายมีอยู่ในโลก<br>
  คำกล่าวนี้นั้นเป็นอย่างไร<br>
  ชนทั้งหลายย่อมเรียกบุคคลผู้เป็นไปด้วยญาณ๓<br>
  หรือว่าย่อมเรียกบุคคลผู้เป็นไปด้วยความเป็นอยู่๔ว่า เป็นมุนี<br><br>เชิงอรรถ :<br>
  ๑ ธรรม ในที่นี้หมายถึงขันธ์ ธาตุ อายตนะ คติ เป็นต้น (ขุ.จู. (แปล) ๓๐/๔๕/๑๙๓)<br>
  ๒ ดูเทียบ ขุ.จู. (แปล) ๓๐/๑๐๒-๑๐๘/๒๒-๒๔<br>
  ๓ ผู้เป็นไปด้วยญาณ หมายถึงผู้เพียบพร้อมด้วยญาณในสมาบัติ ๘ หรือ ญาณในอภิญญา
  ๕ (ขุ.จู. (แปล)<br>
  ๓๐/๔๖/๑๙๖)<br>
  ๔ ผู้เป็นไปด้วยความเป็นอยู่ หมายถึงผู้เพียบพร้อมด้วยความเพียรของบุคคลผู้ดำเนินชีวิตเศร้าหมอง
  ผู้ทำ<br>
  กิจที่ทำได้ยากยิ่งหลายอย่าง (ขุ.จู. (แปล) ๓๐/๔๖/๑๙๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๕๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๗. นันทมาณวกปัญหา<br>
  [๑๐๘๕] (พระผู้มีพระภาคตรัสตอบดังนี้)<br>
  นันทะ ชนทั้งหลายผู้ฉลาดในโลกนี้<br>
  ย่อมไม่เรียกบุคคลว่า เป็นมุนี<br>
  เพราะได้เห็น ได้ฟังและได้รู้<br>
  เราเรียกเหล่าชนผู้กำจัดเสนามารได้แล้ว<br>
  ผู้ไม่มีทุกข์ ไม่มีความหวัง เที่ยวจาริกอยู่ว่า เป็นมุนี<br>
  [๑๐๘๖] (นันทมาณพทูลถามดังนี้)<br>
  สมณพราหมณ์บางพวกย่อมกล่าวความหมดจด<br>
  เพราะรูปที่เห็นบ้าง เพราะเสียงที่ได้ยินบ้าง<br>
  เพราะศีลและวัตรบ้าง เพราะพิธีหลากหลายบ้าง<br>
  ข้าแต่พระผู้มีพระภาคผู้นิรทุกข์<br>
  สมณพราหมณ์พวกนั้นผู้ประพฤติตนเคร่งครัดในหลักการของตนนั้น<br>
  ข้ามชาติและชราได้บ้างหรือไม่<br>
  ข้าแต่พระผู้มีพระภาค ข้าพระองค์ขอทูลถามปัญหานั้น<br>
  ขอพระองค์โปรดตรัสตอบปัญหานั้นแก่ข้าพระองค์ด้วยเถิด<br>
  [๑๐๘๗] (พระผู้มีพระภาคตรัสตอบว่า นันทะ)<br>
  สมณพราหมณ์บางพวกกล่าวความหมดจด<br>
  เพราะรูปที่เห็นบ้าง เพราะเสียงที่ได้ยินบ้าง<br>
  ย่อมกล่าวความหมดจดเพราะศีลและวัตรบ้าง<br>
  ย่อมกล่าวความหมดจดเพราะพิธีหลากหลายบ้าง<br>
  สมณพราหมณ์พวกนั้นประพฤติตนเคร่งครัด<br>
  ในหลักการของตนนั้นก็จริง<br>
  แต่เรากล่าวว่า พวกเขายังข้ามชาติและชราไปไม่ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๗. นันทมาณวกปัญหา<br>
  [๑๐๘๘] (นันทมาณพทูลถามดังนี้)<br>
  สมณพราหมณ์บางพวกย่อมกล่าวความหมดจด<br>
  เพราะรูปที่เห็นบ้าง เพราะเสียงที่ได้ยินบ้าง<br>
  ย่อมกล่าวความหมดจดเพราะศีลและวัตรบ้าง<br>
  ย่อมกล่าวความหมดจดเพราะพิธีหลากหลายบ้าง<br>
  หากพระองค์ผู้เป็นพระมุนีตรัสว่า<br>
  สมณพราหมณ์พวกนั้นยังข้ามห้วงกิเลสไม่ได้<br>
  ข้าแต่พระองค์ผู้นิรทุกข์ เมื่อเป็นเช่นนั้น<br>
  ใครเล่าในเทวโลกและมนุษยโลก<br>
  ชื่อว่าข้ามชาติและชราไปได้<br>
  ข้าแต่พระผู้มีพระภาค ข้าพระองค์ขอทูลถามปัญหานั้น<br>
  ขอพระองค์โปรดตรัสตอบปัญหานั้นแก่ข้าพระองค์ด้วยเถิด<br>
  [๑๐๘๙] (พระผู้มีพระภาคตรัสตอบว่า นันทะ)<br>
  เราย่อมไม่กล่าวว่า สมณพราหมณ์ทั้งหมด<br>
  ถูกชาติและชราโอบล้อม<br>
  นรชนเหล่าใดในโลกนี้ละรูปที่เห็น เสียงที่ได้ยิน<br>
  อารมณ์ที่ได้รับรู้ หรือศีลและวัตรได้ทั้งหมด<br>
  ทั้งละพิธีหลากหลายทั้งปวง<br>
  กำหนดรู้ตัณหาได้แล้ว๑ เป็นผู้หมดอาสวะ<br>
  เรากล่าวว่า นรชนเหล่านั้นแลชื่อว่า ข้ามห้วงกิเลสได้แล้ว<br><br>เชิงอรรถ :<br>
  ๑ กำหนดรู้ตัณหาได้แล้ว หมายถึงกำหนดรู้ตัณหาได้ด้วยปริญญา ๓ อย่าง คือ (๑) ญาตปริญญา
  กำหนด<br>
  รู้ขั้นรู้จัก คือรู้ว่า นี้คือรูปตัณหาเป็นต้น (๒) ตีรณปริญญา กำหนดรู้ขั้นพิจารณา
  คือ พิจารณาตัณหาโดย<br>
  ความเป็นของไม่เที่ยง (๓) ปหานปริญญา กำหนดรู้ขั้นละ คือ ละตัณหาให้ได้เด็ดขาด
  (ขุ.จู. (แปล) ๓๐/๕๑/๒๑๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๘. เหมกมาณวกปัญหา<br>
  [๑๐๙๐] (นันทมาณพกราบทูลดังนี้)<br>
  ข้าพระองค์ชอบใจพระดำรัสนี้ของพระองค์<br>
  ผู้ทรงแสวงหาคุณอันยิ่งใหญ่<br>
  ข้าแต่พระโคดม นิพพานที่ปราศจากอุปธิ พระองค์ตรัสไว้ดีแล้ว<br>
  นรชนเหล่าใดในโลกนี้ละรูปที่เห็น เสียงที่ได้ยิน<br>
  อารมณ์ที่ได้รับรู้ หรือศีลและวัตรได้ทั้งหมด<br>
  ทั้งละพิธีหลากหลายทั้งปวง<br>
  กำหนดรู้ตัณหาได้แล้ว เป็นผู้หมดอาสวะ<br>
  แม้ข้าพระองค์ก็กล่าวว่า นรชนเหล่านั้นชื่อว่า ข้ามห้วงกิเลสได้<br>
  นันทมาณวกปัญหาที่ ๗ จบ</p>
<p> ๘. เหมกมาณวกปัญหา๑<br>
  ว่าด้วยปัญหาของเหมกมาณพ<br>
  [๑๐๙๑] (เหมกมาณพทูลถามดังนี้)<br>
  ก่อนแต่ศาสนาของพระโคดม<br>
  อาจารย์เจ้าลัทธิเหล่าใดเคยตอบแก่ข้าพระองค์ว่า<br>
  เหตุนี้ได้เป็นมาแล้วอย่างนี้ จักเป็นอย่างนี้<br>
  คำตอบทั้งหมด เป็นคำที่เชื่อสืบต่อกันมา<br>
  คำตอบทั้งหมดนั้น มีแต่จะทำให้ตรึกไปต่าง ๆ<br>
  ข้าพระองค์จึงไม่ยินดีในคำตอบนั้น<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๑๐๙-๑๑๒/๒๕<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๙. โตเทยยมาณวกปัญหา<br>
  [๑๐๙๒] ข้าแต่พระมุนี บุคคลรู้ชัดธรรมใดแล้ว มีสติ เที่ยวไปอยู่<br>
  พึงข้ามตัณหาที่ชื่อว่า วิสัตติกา ในโลกได้<br>
  ขอพระองค์โปรดตรัสบอกธรรม(นั้น)ที่เป็นเครื่องกำจัดตัณหา<br>
  แก่ข้าพระองค์ด้วยเถิด<br>
  [๑๐๙๓] (พระผู้มีพระภาคตรัสตอบดังนี้)<br>
  เหมกะ นิพพานบทอันไม่แปรผัน<br>
  เครื่องบรรเทาฉันทราคะ<br>
  ในปิยรูปทั้งหลายที่เห็น ที่ได้ยิน และที่ได้รับรู้ในโลกนี้<br>
  [๑๐๙๔] ชนเหล่าใดมีสติ รู้นิพพานนั้นแล้ว<br>
  เห็นธรรม ดับกิเลสได้แล้ว<br>
  ชนเหล่านั้นเป็นผู้สงบทุกเมื่อ<br>
  เป็นผู้ข้ามตัณหาที่ชื่อว่า วิสัตติกา ในโลกได้แล้ว<br>
  เหมกมาณวกปัญหาที่ ๘ จบ</p>
<p> ๙. โตเทยยมาณวกปัญหา๑<br>
  ว่าด้วยปัญหาของโตเทยยมาณพ<br>
  [๑๐๙๕] (โตเทยยมาณพทูลถามดังนี้)<br>
  กามทั้งหลายไม่อยู่ในบุคคลใด<br>
  ตัณหาไม่มีแก่บุคคลใด<br>
  และบุคคลใดข้ามพ้นจากความสงสัยได้แล้ว<br>
  วิโมกข์ของบุคคลนั้นเป็นเช่นไร<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๑๑๓-๑๑๖/๒๖<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๙. โตเทยยมาณวกปัญหา<br>
  [๑๐๙๖] (พระผู้มีพระภาคตรัสตอบว่า โตเทยยะ)<br>
  กามทั้งหลายไม่อยู่ในบุคคลใด<br>
  ตัณหาไม่มีแก่บุคคลใด<br>
  และบุคคลใดข้ามพ้นจากความสงสัยได้แล้ว<br>
  วิโมกข์อื่นของบุคคลนั้นไม่มี<br>
  [๑๐๙๗] (โตเทยยมาณพทูลถามดังนี้)<br>
  บุคคลนั้นเป็นผู้ไม่มีความหวัง หรือว่ายังหวังอยู่<br>
  บุคคลนั้นเป็นผู้มีปัญญา หรือว่ายังมีความดำริด้วยปัญญา<br>
  ข้าแต่พระองค์ผู้สักกะ ข้าพระองค์จะพึงรู้จักพระมุนีได้อย่างไร<br>
  ข้าแต่พระองค์ผู้มีสมันตจักขุ<br>
  ขอพระองค์โปรดตรัสตอบปัญหานั้นแก่ข้าพระองค์<br>
  ให้แจ่มแจ้งด้วยเถิด<br>
  [๑๐๙๘] (พระผู้มีพระภาคตรัสตอบดังนี้)<br>
  บุคคลนั้นเป็นผู้ไม่มีความหวังทั้งไม่หวัง<br>
  บุคคลนั้นเป็นผู้มีปัญญา แต่ไม่ดำริด้วยปัญญา<br>
  โตเทยยะ บุคคลจงรู้จักบุคคลผู้ไม่มีกิเลสเครื่องกังวล<br>
  ผู้ไม่ข้องในกามและภพว่า เป็นมุนีอย่างนี้<br>
  โตเทยยมาณวกปัญหาที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑๐. กัปปมาณวกปัญหา<br>
  ๑๐. กัปปมาณวกปัญหา๑<br>
  ว่าด้วยปัญหาของกัปปมาณพ<br>
  [๑๐๙๙] (กัปปมาณพทูลถามดังนี้)<br>
  ข้าแต่พระองค์ผู้นิรทุกข์<br>
  ขอพระองค์โปรดตรัสบอกที่พึ่งของสัตว์ทั้งหลาย<br>
  ผู้ดำรงอยู่ท่ามกลางสระ๒<br>
  ผู้ถูกชราและมัจจุราชครอบงำ<br>
  ในขณะเกิดห้วงน้ำอันเป็นมหันตภัย<br>
  อนึ่ง ขอพระองค์โปรดตรัสบอกที่พึ่ง<br>
  โดยวิธีที่ทุกข์นี้จะไม่พึงมีแก่ข้าพระองค์อีก<br>
  [๑๑๐๐] (พระผู้มีพระภาคตรัสตอบว่า กัปปะ)<br>
  เราจะบอกที่พึ่งของสัตว์ทั้งหลาย<br>
  ผู้ดำรงอยู่ท่ามกลางสระ<br>
  ผู้ถูกชราและมัจจุราชครอบงำ<br>
  ในขณะเกิดห้วงน้ำอันเป็นมหันตภัย<br>
  เราจะบอกที่พึ่งแก่เธออีก<br>
  [๑๑๐๑] เราเรียกนิพพานซึ่งไม่มีกิเลสเครื่องกังวล<br>
  ไม่มีเครื่องยึดมั่นนี้นั้นว่า เป็นที่พึ่งอันไม่มีที่พึ่งอื่นยิ่งกว่า<br>
  (เพราะ)นิพพานเป็นที่สิ้นไปแห่งชราและมัจจุราช<br>
  [๑๑๐๒] ชนเหล่าใดมีสติ รู้นิพพานนั้นแล้ว<br>
  เห็นธรรม ดับกิเลสได้แล้ว<br>
  ชนเหล่านั้นก็ไม่ไปตามอำนาจของมาร ไม่ไปบำรุงมาร<br>
  กัปปมาณวกปัญหาที่ ๑๐ จบ<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๑๑๗-๑๒๐/๒๗<br>
  ๒ สระ ในที่นี้หมายถึงสังสารวัฏ (ขุ.สุ.อ. ๒/๑๐๙๙/๔๔๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑๑. ชตุกัณณิมาณวกปัญหา<br>
  ๑๑. ชตุกัณณิมาณวกปัญหา๑<br>
  ว่าด้วยปัญหาของชตุกัณณิมาณพ<br>
  [๑๑๐๓] (ชตุกัณณิมาณพทูลถามดังนี้)<br>
  ข้าแต่พระวีระ ข้าพระองค์ได้ยินว่า<br>
  พระองค์ไม่มีความใคร่กาม ล่วงพ้นห้วงกิเลส<br>
  จึงมาเฝ้าเพื่อทูลถามพระองค์ผู้ไม่มีกาม<br>
  ข้าแต่พระสหชเนตร๒ ขอพระองค์โปรดตรัสบอกสันติบท<br>
  ข้าแต่พระผู้มีพระภาค ขอพระองค์โปรดตรัสบอกธรรม<br>
  อันแท้จริงนั้นแก่ข้าพระองค์ด้วยเถิด<br>
  [๑๑๐๔] อนึ่ง พระผู้มีพระภาคทรงครอบงำกามทั้งหลายด้วยพระเดช<br>
  เคลื่อนไหว(อิริยาบถ)อยู่<br>
  เหมือนดวงอาทิตย์มีแสงสว่างส่องแสงปกคลุมทั่วปฐพี<br>
  พระองค์ผู้มีพระปัญญาอันไพบูลย์<br>
  ขอพระองค์โปรดตรัสบอกธรรมเป็นเครื่องละชาติ และชราในโลกนี้<br>
  ซึ่งข้าพระองค์จะพึงรู้แจ้ง แก่ข้าพระองค์ผู้มีปัญญาน้อยด้วยเถิด<br>
  [๑๑๐๕] (พระผู้มีพระภาคตรัสตอบว่า ชตุกัณณิ)<br>
  เธอจงกำจัดความติดใจในกามทั้งหลายเสีย<br>
  เห็นเนกขัมมะ๓โดยความเป็นธรรมเกษมแล้ว<br>
  ควรสลัดกิเลสเครื่องกังวลที่ยึดถือ<br>
  หรือว่ากิเลสเครื่องกังวลอย่าได้มีแก่เธอ<br><br>เชิงอรรถ :<br>
  ๑ ดูเทียบ ขุ.จู. (แปล) ๓๐/๑๒๑-๑๒๕/๒๘-๒๙<br>
  ๒ พระสหชเนตร ในที่นี้หมายถึงผู้มีพระเนตร คือ พระสัพพัญญุตญาณ (ขุ.สุ.อ. ๒/๑๑๐๓/๔๔๗)<br>
  ๓ เนกขัมมะ ในที่นี้หมายถึงนิพพาน และข้อปฏิบัติที่ให้ถึงนิพพาน (ขุ.สุ.อ. ๒/๑๑๐๕/๔๔๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑๒. ภัทราวุธมาณวกปัญหา<br>
  [๑๑๐๖] เธอจงทำกิเลสที่ปรารภสังขารในส่วนเบื้องต้นให้เหือดแห้งไป<br>
  กิเลสเครื่องกังวลที่ปรารภสังขารในส่วนภายหลังอย่าได้มีแก่เธอ<br>
  ถ้าเธอจักไม่ถือสังขารในส่วนท่ามกลางไว้<br>
  ก็จักเป็นผู้เข้าไปสงบเที่ยวไป<br>
  [๑๑๐๗] พราหมณ์ อาสวะทั้งหลายอันเป็นเหตุให้ถึงอำนาจแห่งมัจจุ<br>
  ไม่มีแก่บุคคลนั้น ผู้คลายความติดใจในนามรูป<br>
  โดยประการทั้งปวง<br>
  ชตุกัณณิมาณวกปัญหาที่ ๑๑ จบ</p>
<p> ๑๒. ภัทราวุธมาณวกปัญหา๑<br>
  ว่าด้วยปัญหาของภัทราวุธมาณพ<br>
  [๑๑๐๘] (ภัทราวุธมาณพทูลถามดังนี้)<br>
  ข้าพระองค์ขอทูลอาราธนาพระองค์<br>
  ผู้ละห้วงน้ำคืออาลัยได้ ตัดตัณหาได้<br>
  ไม่มีตัณหาเหตุให้หวั่นไหว ทรงละความเพลิดเพลินได้<br>
  ข้ามห้วงกิเลสได้ หลุดพ้นแล้ว<br>
  ละการกำหนดได้ มีพระปัญญาดี<br>
  ชนทั้งหลายครั้นได้ฟังพระดำรัสของพระองค์ผู้นาคะแล้ว<br>
  จึงกลับไปจากที่นี้<br>
  [๑๑๐๙] ข้าแต่พระวีระ ชนต่าง ๆ จากชนบททั้งหลาย<br>
  มาชุมนุมกัน(ในที่นี้)<br><br>เชิงอรรถ :<br>
  ๑ ขุ.จู. (แปล) ๓๐/๑๒๖-๑๒๙/๒๙-๓๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑๓. อุทยมาณวกปัญหา<br>
  หวังเป็นอย่างยิ่งที่จะได้ฟังพระดำรัสของพระองค์<br>
  ขอพระองค์โปรดตรัสตอบปัญหา<br>
  แก่ชนเหล่านั้นให้แจ่มแจ้งด้วยเถิด<br>
  เพราะว่าธรรมนี้พระองค์ทรงรู้ชัดแล้ว<br>
  [๑๑๑๐] (พระผู้มีพระภาคตรัสตอบว่า ภัทราวุธ)<br>
  นรชนควรทำลายเครื่องยึดมั่น๑ทั้งปวง<br>
  ทั้งชั้นสูง ชั้นต่ำ และชั้นกลาง<br>
  เพราะว่าสัตว์ทั้งหลายเข้าไปยึดถือขันธ์ใด ๆ ในโลก<br>
  มารย่อมติดตามสัตว์ เพราะสิ่งที่ยึดถือนั้นนั่นแล<br>
  [๑๑๑๑] เพราะเหตุนั้น ภิกษุเมื่อรู้ชัด<br>
  เพ่งพิจารณาหมู่สัตว์นี้ผู้ติดอยู่ในบ่วงแห่งมัจจุราช๒<br>
  ว่าเป็นผู้ข้องอยู่ในเครื่องยึดมั่น<br>
  ควรเป็นผู้มีสติ ไม่เข้าไปยึดถือเครื่องกังวลในโลกทั้งปวง<br>
  ภัทราวุธมาณวกปัญหาที่ ๑๒ จบ</p>
<p> ๑๓. อุทยมาณวกปัญหา๓<br>
  ว่าด้วยปัญหาของอุทัยมาณพ<br>
  [๑๑๑๒] (อุทัยมาณพทูลถามดังนี้)<br>
  ข้าพระองค์มีปัญหาที่จะทูลถาม<br>
  จึงมาเฝ้าพระองค์ผู้ทรงมีฌาน ปราศจากธุลี<br>
  ประทับนั่งอยู่ ผู้ทรงทำกิจสำเร็จแล้ว ไม่มีอาสวะ<br><br>เชิงอรรถ :<br>
  ๑ เครื่องยึดมั่น หมายถึงรูปตัณหา คือ ยึดมั่น ถือมั่นในรูปเป็นต้น (ขุ.สุ.อ.
  ๒/๑๑๑๐/๔๔๙)<br>
  ๒ บ่วงแห่งมัจจุราช หมายถึงกิเลส ขันธ์ และอภิสังขาร (ขุ.จู. (แปล) ๓๐/๗๓/๒๖๖)<br>
  ๓ ขุ.จู. (แปล) ๓๐/๑๓๐-๑๓๖/๓๐-๓๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑๓. อุทยมาณวกปัญหา<br>
  ทรงถึงฝั่งแห่งธรรมทั้งปวง<br>
  ขอพระองค์โปรดตรัสบอกอัญญาวิโมกข์๑<br>
  อันเป็นเครื่องทำลายอวิชชาด้วยเถิด<br>
  [๑๑๑๓] (พระผู้มีพระภาคตรัสตอบว่า อุทัย)<br>
  เราจะบอกอัญญาวิโมกข์<br>
  อันเป็นเครื่องละความพอใจในกาม และโทมนัสทั้ง ๒ อย่าง<br>
  เป็นเครื่องบรรเทาความย่อท้อ<br>
  และเป็นเครื่องกั้นความคะนอง<br>
  [๑๑๑๔] เราจะบอกอัญญาวิโมกข์ที่บริสุทธิ์<br>
  เพราะมีอุเบกขาและสติ<br>
  ที่มีธรรมตรรกะเป็นเบื้องต้น<br>
  เป็นเครื่องทำลายอวิชชา๒<br>
  [๑๑๑๕] (อุทัยมาณพทูลถามอีกดังนี้)<br>
  สัตว์โลกมีอะไรเป็นเครื่องประกอบไว้<br>
  อะไรเล่าเป็นเหตุเที่ยวไปของสัตว์โลกนั้น<br>
  เพราะละอะไรได้เล่า พระองค์จึงตรัสว่า นิพพาน<br>
  [๑๑๑๖] (พระผู้มีพระภาคตรัสตอบดังนี้)<br>
  สัตว์โลกมีความเพลิดเพลินเป็นเครื่องประกอบไว้<br>
  ความตรึก๓เป็นเหตุเที่ยวไปของสัตว์โลกนั้น<br>
  เพราะละตัณหาได้ เราจึงเรียกว่า นิพพาน<br><br>เชิงอรรถ :<br>
  ๑ อัญญาวิโมกข์ หมายถึงความหลุดพ้นด้วยอรหัตตผล (องฺ.ติก.อ. ๒/๓๓/๑๑๕-๑๑๖) และดู
  ขุ.จู. (แปล)<br>
  ๓๐/๗๔-๗๕/๒๖๖-๒๗๕ ประกอบ<br>
  ๒ ข้อ ๑๑๑๓-๔ ดูเทียบ องฺ.ติก. (แปล) ๒๐/๓๓/๑๘๖, ขุ.จู. (แปล) ๓๐/๗๕-๗๖/๒๗๒-๒๗๗<br>
  ๓ ความตรึก (วิตก) มี ๙ อย่าง (๑) กามวิตก (ความตรึกในกาม) (๒) พยาบาทวิตก (ความตรึกในพยาบาท)<br>
  (๓) วิหิงสาวิตก (ความตรึกในความเบียดเบียน) (๔) ญาติวิตก (ความตรึกถึงญาติ) (๕)
  ชนปทวิตก<br>
  (ความตรึกถึงชนบท) (๖) อมราวิตก (ความตรึกถึงเทพเจ้า) (๗) ปรานุทยตาปฏิสังยุตตวิตก
  (ความตรึก<br>
  ที่ประกอบด้วยความเป็นผู้เอ็นดูผู้อื่น) (๘) ลาภสักการสิโลกปฏิสังยุตตวิตก (ความตรึกที่ประกอบด้วย<br>
  ลาภสักการะและความสรรเสริญ) (๙) อนวัญญัตติปฏิสังยุตตวิตก (ความตรึกที่ประกอบด้วยความไม่ถูก<br>
  ดูหมิ่น) (ขุ.จู. (แปล) ๓๐/๗๘/๒๗๘-๒๗๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๖๙ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑๔. โปสาลมาณวกปัญหา<br>
  [๑๑๑๗] (อุทัยมาณพทูลถามอีกดังนี้)<br>
  ข้าพระองค์มาเฝ้าเพื่อทูลถามพระผู้มีพระภาคว่า<br>
  สัตว์โลกมีสติเที่ยวไปอยู่อย่างไร วิญญาณจึงดับสนิท<br>
  ขอฟังพระดำรัสนั้นของพระองค์<br>
  [๑๑๑๘] (พระผู้มีพระภาคตรัสตอบดังนี้)<br>
  สัตว์โลกไม่ยินดีเวทนาภายในและภายนอก<br>
  มีสติเที่ยวไปอยู่อย่างนี้ วิญญาณ๑จึงดับสนิท<br>
  อุทยมาณวกปัญหาที่ ๑๓ จบ</p>
<p> ๑๔.โปสาลมาณวกปัญหา๒<br>
  ว่าด้วยปัญหาของโปสาลมาณพ<br>
  [๑๑๑๙] (โปสาลมาณพทูลถามดังนี้)<br>
  พระผู้มีพระภาคพระองค์ใด<br>
  ไม่มีตัณหาเหตุให้หวั่นไหว<br>
  ตัดความสงสัยได้แล้ว ทรงแสดงอดีตธรรม<br>
  ข้าพระองค์มีปัญหาที่จะทูลถาม<br>
  จึงมาเฝ้าพระผู้มีพระภาคพระองค์นั้น<br>
  ผู้ทรงถึงฝั่งแห่งธรรมทั้งปวง<br><br>เชิงอรรถ :<br>
  ๑ วิญญาณ หมายถึงอภิสังขารวิญญาณ (วิญญาณที่เกิดพร้อมกับอภิสังขาร) (ขุ.สุ.อ.
  ๒/๑๑๑๘/๔๕๐)<br>
  ๒ ดู ขุ.จู. (แปล) ๓๐/๑๓๗-๑๔๐/๓๒-๓๓<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗๐ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑๔. โปสาลมาณวกปัญหา<br>
  [๑๑๒๐] ข้าแต่พระองค์ผู้สักกะ ข้าพระองค์ขอทูลถามถึงญาณ<br>
  ของบุคคลผู้ไม่มีรูปสัญญา๑ ผู้ละรูปกายได้ทั้งหมด<br>
  ผู้พิจารณาทั้งภายในและภายนอกเห็นว่าไม่มีอะไร<br>
  บุคคลผู้เป็นเช่นนั้น ควรแนะนำอย่างไร<br>
  [๑๑๒๑] (พระผู้มีพระภาคตรัสตอบว่า โปสาละ)<br>
  ตถาคตรู้ยิ่งซึ่งวิญญาณัฏฐิติ๒ทั้งหมด<br>
  รู้จักบุคคลนั้นผู้ดำรงอยู่ ผู้น้อมไปแล้ว<br>
  ผู้มีอากิญจัญญายตนสมาบัตินั้นเป็นที่มุ่งหมาย<br>
  [๑๑๒๒] บุคคลนั้นรู้กัมมาภิสังขาร๓ว่า เป็นเหตุเกิด<br>
  แห่งอากิญจัญญายตนสมาบัติ<br>
  รู้อรูปราคะว่า มีความเพลิดเพลินเป็นเครื่องผูกไว้<br>
  ครั้นรู้กรรมอย่างนี้แล้ว ออกจากสมาบัตินั้น<br>
  เห็นแจ้งธรรมที่เกิดในสมาบัตินั้น<br>
  ญาณนี้ของพราหมณ์ผู้อยู่จบพรหมจรรย์<br>
  เป็นญาณอันแท้จริง<br>
  โปสาลมาณวกปัญหาที่ ๑๔ จบ<br><br>เชิงอรรถ :<br>
  ๑ ผู้ไม่มีรูปสัญญา หมายถึงผู้ได้อรูปสมาบัติ ๔ (ขู.จู. (แปล) ๓๐/๘๒/๒๘๗)<br>
  ๒ วิญญาณัฏฐิติ คือ ภูมิอันเป็นที่ตั้งแห่งวิญญาณ ในที่นี้หมายถึงวิญญาณัฏฐิติ
  ๔ และวิญญาณัฏฐิติ ๗<br>
  (ขุ.จู. (แปล) ๓๐/๘๓/๒๘๙-๒๙๐)<br>
  ๓ กัมมาภิสังขาร ในที่นี้หมายถึงอาเนญชาภิสังขาร สภาพที่ปรุงแต่งภพอันมั่นคง ไม่หวั่นไหว
  ได้แก่ กุศล-<br>
  เจตนาที่เป็นอรูปาวจร ๔ หมายถึง ภาวะจิตที่มั่นคงแน่วแน่ (ขุ.จู.อ. ๘๔/๖๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗๑ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑๕. โมฆราชมาณวกปัญหา<br>
  ๑๕. โมฆราชมาณวกปัญหา๑<br>
  ว่าด้วยปัญหาของโมฆราชมาณพ<br>
  [๑๑๒๓] (โมฆราชมาณพทูลถามดังนี้)<br>
  ข้าพระองค์ได้ทูลถามพระองค์ผู้สักกะ ๒ ครั้งแล้ว<br>
  พระผู้มีพระภาคผู้มีพระจักษุ มิได้ตรัสตอบแก่ข้าพระองค์<br>
  ข้าพระองค์รับทราบมาว่า พระผู้มีพระภาคผู้ทรงเป็นเทพฤๅษี<br>
  (ถ้าผู้ใดถามปัญหา) ถึง ๓ ครั้ง จะตรัสตอบ<br>
  [๑๑๒๔] โลกนี้๒ โลกอื่น๓ พรหมโลกพร้อมทั้งเทวโลก<br>
  ย่อมไม่ทราบชัดความเห็นของพระองค์<br>
  ผู้โคตมโคตร ผู้มีพระยศ<br>
  [๑๑๒๕] ข้าพระองค์มีปัญหาที่จะทูลถามจึงมาเฝ้าพระองค์<br>
  ผู้ทรงมีปกติเห็นธรรมอันงามอย่างนี้<br>
  บุคคลพิจารณาเห็นโลกอย่างไร มัจจุราชจึงไม่เห็น<br>
  [๑๑๒๖] (พระผู้มีพระภาคตรัสตอบดังนี้)<br>
  โมฆราช เธอจงพิจารณาเห็นโลกโดยความว่างเปล่า๔<br>
  มีสติทุกเมื่อ พึงถอนอัตตานุทิฏฐิ๕เสีย<br>
  เป็นผู้ข้ามมัจจุราชเสียได้ ด้วยอาการอย่างนี้<br>
  บุคคลพิจารณาเห็นโลกอย่างนี้ มัจจุราชจึงไม่เห็น<br>
  โมฆราชมาณวกปัญหาที่ ๑๕ จบ<br><br>เชิงอรรถ :<br>
  ๑ ขุ.จู. (แปล) ๓๐/๑๔๑-๑๔๔/๓๓-๓๔<br>
  ๒ โลกนี้ ในที่นี้หมายถึงมนุษยโลก (ขุ.จู. (แปล) ๓๐/๘๖/๓๐๗)<br>
  ๓ โลกอื่น หมายถึงโลกอื่นทั้งหมด เว้นมนุษยโลก (ขุ.จู. (แปล) ๓๐/๘๖/๓๐๗)<br>
  ๔ พิจารณาเห็นโลกโดยความว่างเปล่า หมายถึงพิจารณาโลก คือ นรก กำเนิดสัตว์ดิรัจฉาน
  เปตวิสัย<br>
  มนุษยโลก เทวโลก ขันธโลก ธาตุโลก อายตนโลก และพรหมโลกด้วยเหตุ ๒ อย่าง คือ (๑)
  ด้วยการ<br>
  กำหนดเห็นสังขารไม่เป็นไปตามอำนาจ (๒) ด้วยการพิจารณาเห็นสังขารเป็นของว่างเปล่า
  (ขุ.จู. (แปล) <br>
  ๓๐/๘๘/๓๐๙-๓๒๐, ขุ.สุ.อ. ๒/๑๑๒๖/๔๕๓)<br>
  ๕ อัตตานุทิฏฐิ หมายถึงสักกาทิฏฐิ (ขุ.จู. ๒/๑๑๒๖/๔๕๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗๒ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ๑๖. ปิงคิยมาณวกปัญหา<br>
  ๑๖. ปิงคิยมาณวกปัญหา๑<br>
  ว่าด้วยปัญหาของปิงคิยมาณพ<br>
  [๑๑๒๗] (ปิงคิยมาณพทูลถามดังนี้)<br>
  ข้าพระองค์ชราภาพแล้ว ไม่มีกำลัง<br>
  ผิวพรรณไม่ผุดผ่อง นัยน์ตาไม่แจ่มใส หูฟังไม่ชัด<br>
  ขอข้าพระองค์อย่าได้เป็นคนหลงเสียหายในระหว่างนี้เลย<br>
  ขอพระองค์จงตรัสบอกธรรมที่เป็นเครื่องละชาติและชราในโลกนี้<br>
  ซึ่งข้าพระองค์จะพึงรู้แจ้งได้เถิด<br>
  [๑๑๒๘] (พระผู้มีพระภาคตรัสตอบว่า ปิงคิยะ)<br>
  ชนทั้งหลายเห็นชนอื่นๆ เดือดร้อนอยู่เพราะรูปทั้งหลายแล้ว<br>
  ยังประมาทเจ็บปวดเพราะรูปทั้งหลาย<br>
  ปิงคิยะ เพราะฉะนั้น เธอจงเป็นผู้ไม่ประมาท<br>
  ละรูปเสียให้ได้ เพื่อจะไม่เกิดอีกต่อไป<br>
  [๑๑๒๙] (ปิงคิยมาณพทูลถามดังนี้)<br>
  ทิศใหญ่ ๔ ทิศน้อย ๔ ทิศเบื้องบน ๑<br>
  ทิศเบื้องล่าง ๑ เหล่านี้รวมเป็น ๑๐<br>
  สิ่งใด ๆ ในโลกที่พระองค์ไม่ทรงเห็น ไม่ทรงได้ยิน<br>
  ไม่ทรงทราบ หรือไม่ทรงรู้แจ้ง มิได้มีเลย<br>
  ขอพระองค์โปรดตรัสบอกธรรมเป็นเครื่องละชาติและชราในโลกนี้<br>
  ซึ่งข้าพระองค์จะพึงรู้แจ้งได้เถิด<br><br>เชิงอรรถ :<br>
  ๑ ขุ.จู. (แปล) ๓๐/๑๔๕-๑๔๘/๓๔-๓๕ และดูรายละเอียดใน ขุ.จู. (แปล) ๓๐/๘๙-๙๒/๓๒๔-๓๓๒<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗๓ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ปารายนัตถุติคาถา<br>
  [๑๑๓๐] (พระผู้มีพระภาคตรัสตอบว่า ปิงคิยะ)<br>
  เธอจงเพ่งพิจารณาหมู่มนุษย์ผู้ถูกตัณหาครอบงำจิต<br>
  เกิดความเร่าร้อน ถูกชราครอบงำแล้ว<br>
  ปิงคิยะ เพราะฉะนั้น เธอจงเป็นผู้ไม่ประมาท<br>
  ละตัณหาเสียให้ได้ เพื่อจะไม่เกิดอีกต่อไป<br>
  ปิงคิยมาณวกปัญหาที่ ๑๖ จบ</p>
<p> ปารายนัตถุติคาถา๑<br>
  ว่าด้วยการสดุดีธรรมเป็นเหตุให้ถึงฝั่ง<br>
  พระธรรมสังคาหกาจารย์เมื่อจะสรรเสริญพระธรรมเทศนานี้จึงได้กล่าวไว้ดังนี้<br>
  พระผู้มีพระภาคได้ตรัสคาถานี้แล้ว เมื่อประทับอยู่ ณ ปาสาณกเจดีย์<br>
  แคว้นมคธ ได้ทรงรับอาราธนากราบทูลหลายครั้งจากพราหมณ์ ๑๖ คน ผู้เป็น<br>
  ศิษย์ใกล้ชิด ได้ตรัสตอบปัญหาแล้ว ถ้าแม้บุคคลรู้ทั่วถึงอรรถ รู้ทั่วถึงธรรม<br>
  แห่งปัญหาแต่ละปัญหาแล้วปฏิบัติธรรมถูกต้องตามหลักธรรม ก็จะพึงถึงฝั่งแห่งชรา<br>
  และมรณะได้แน่นอน เพราะธรรมเหล่านี้เป็นเหตุให้ถึงฝั่ง เพราะเหตุดังกล่าวมานี้นั้น<br>
  ธรรมบรรยายนี้จึงชื่อว่า ปารายนะ<br>
  <br>
  [๑๑๓๑]  (๑) อชิตะ  (๒) ติสสเมตเตยยะ <br>
    (๓) ปุณณกะ (๔) เมตตคู<br>
    (๕) โธตกะ (๖) อุปสีวะ<br>
    (๗) นันทะ (๘) เหมกะ<br>
  <br><br>เชิงอรรถ :<br>
  ๑ ขุ.จู. (แปล) ๓๐/๑๔๙-๑๕๕/๓๖-๓๗<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗๔ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ปารายนัตถุติคาถา<br>
  [๑๑๓๒] (๙) โตเทยยะ (๑๐) กัปปะ<br>
  (๑๑) ชตุกัณณิผู้เป็นบัณฑิต (๑๒) ภัทราวุธ (๑๓) อุทัย<br>
  (๑๔) โปสาละ (๑๕) โมฆราชผู้มีปัญญา<br>
  (๑๖) ปิงคิยะผู้เป็นมหาฤๅษี<br>
  [๑๑๓๓] พราหมณ์ ๑๖ คนนี้พากันมาเข้าเฝ้าพระพุทธเจ้า<br>
  ผู้ทรงเพียบพร้อมด้วยจรณะ ผู้ทรงแสวงหาคุณอันยิ่งใหญ่<br>
  เมื่อจะทูลถามปัญหาที่ลุ่มลึก<br>
  จึงเข้าไปใกล้เฝ้าพระพุทธเจ้าผู้ประเสริฐ<br>
  [๑๑๓๔] พระพุทธเจ้า(อันพราหมณ์เหล่านั้น)ทูลถามปัญหาแล้ว<br>
  ตรัสตอบปัญหาแก่พราหมณ์เหล่านั้นตามความเป็นจริง<br>
  พระพุทธมุนีทรงทำให้พราหมณ์ทั้งหลายพอใจ<br>
  ด้วยการตรัสตอบปัญหาทั้งหลาย<br>
  [๑๑๓๕] พราหมณ์เหล่านั้น อันพระพุทธเจ้าผู้มีพระจักษุ<br>
  ทรงเป็นเผ่าพันธุ์แห่งพระอาทิตย์ทำให้พอใจแล้ว<br>
  ได้ประพฤติพรหมจรรย์ในสำนักพระพุทธเจ้า<br>
  ผู้มีพระปัญญาอันประเสริฐ<br>
  [๑๑๓๖] การตรัสตอบปัญหาแต่ละปัญหา<br>
  ที่พระพุทธเจ้าทรงแสดงแล้วโดยประการใด<br>
  ผู้ใดปฏิบัติตามโดยประการนั้น<br>
  ผู้นั้นพึงจากที่มิใช่ฝั่ง๑ไปถึงฝั่ง๒ได้<br><br>เชิงอรรถ :<br>
  ๑ ที่มิใช่ฝั่ง หมายถึงกิเลส ขันธ์ และอภิสังขาร (ขุ.จู. (แปล) ๓๐/๑๐๐/๓๔๔)<br>
  ๒ ฝั่ง หมายถึงอมตนิพพาน (ขุ.จู. (แปล) ๓๐/๑๐๐/๓๔๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗๕ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ปารายนานุคีติคาถา<br>
  [๑๑๓๗] บุคคลเมื่อเจริญมรรคอันสูงสุด<br>
  จะพึงจากที่มิใช่ฝั่งไปถึงฝั่งได้<br>
  (เพราะ)มรรคนั้น(เป็นไป)เพื่อให้ถึงฝั่ง<br>
  เพราะฉะนั้น มรรคนั้นจึงชื่อว่า ปารายนะ</p>
<p> ปารายนานุคีติคาถา๑<br>
  ว่าด้วยเพลงขับตามธรรมเป็นเหตุให้ถึงฝั่ง<br>
  [๑๑๓๘] (ท่านพระปิงคิยะกล่าวแก่พราหมณ์พาวรีท่ามกลางชุมชนดังนี้)<br>
  อาตมภาพจักกล่าวบทขับที่เป็นเหตุให้ถึงฝั่ง<br>
  ตามที่พระผู้มีพระภาคตรัสไว้<br>
  พระผู้มีพระภาคทรงเป็นผู้ปราศจากมลทิน<br>
  พระปัญญาอันไพบูลย์ ปราศจากกาม<br>
  ทรงไร้กิเลสดังป่า ผู้เป็นนาคะ<br>
  ทรงเห็นอย่างใดก็ตรัสบอกอย่างนั้น<br>
  จะพึงตรัสคำเท็จเพราะเหตุแห่งอะไรเล่า<br>
  [๑๑๓๙] อาตมภาพจักกล่าวถ้อยคำที่ประกอบด้วยคำสรรเสริญ<br>
  พระผู้มีพระภาคผู้ทรงละมลทินและโมหะได้แล้ว<br>
  ผู้ทรงละความถือตัวและความลบหลู่ได้ ณ บัดนี้<br>
  [๑๑๔๐] ท่านพราหมณาจารย์ พระผู้มีพระภาคพุทธเจ้า<br>
  ทรงเป็นผู้กำจัดความมืด มีสมันตจักขุ<br>
  ทรงถึงที่สุดโลก ทรงล่วงภพได้ทั้งหมด<br>
  ไม่มีอาสวะ ทรงละทุกข์ทั้งปวงได้แล้ว<br>
  ทรงมีชื่อตามความจริง อาตมภาพได้เข้าเฝ้ามาแล้ว<br><br>เชิงอรรถ :<br>
  ๑ ขุ.จู. (แปล) ๓๐/๑๕๖-๑๗๔/๓๘-๔๒<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗๖ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ปารายนานุคีติคาถา<br>
  [๑๑๔๑] นกพึงละป่าเล็กแล้วมาอาศัยป่าใหญ่ที่มีผลไม้มาก ฉันใด<br>
  อาตมภาพก็ฉันนั้น ละคณาจารย์ผู้มีทัสสนะแคบ๑<br>
  ไปเฝ้าพระผู้มีพระภาค<br>
  เหมือนหงส์โผลงสู่สระใหญ่ ฉะนั้น<br>
  [๑๑๔๒] ก่อนแต่ศาสนาของพระโคดม<br>
  อาจารย์เจ้าลัทธิเหล่าใดเคยตอบแก่อาตมภาพว่า<br>
  เหตุนี้ได้เป็นมาแล้วอย่างนี้ จักเป็นอย่างนี้<br>
  คำตอบทั้งหมดนั้น เป็นคำที่เชื่อสืบต่อกันมา<br>
  คำตอบทั้งหมดนั้นมีแต่จะทำให้ตรึกไปต่าง ๆ<br>
  (อาตมภาพจึงไม่ยินดียิ่งในคำตอบนั้น)<br>
  [๑๑๔๓] พระโคดมทรงเป็นเอกบุรุษ ประทับนั่ง<br>
  ทำลายความมืดอยู่ ทรงรุ่งเรือง ทรงแผ่รัศมี<br>
  พระโคดมผู้มีพระญาณอันไพบูลย์<br>
  พระโคดมผู้มีพระปัญญาอันไพบูลย์<br>
  [๑๑๔๔] ธรรมใดไม่มีอะไร ๆ ที่ไหนเปรียบได้<br>
  พระผู้มีพระภาคพระองค์ใดทรงแสดงธรรม<br>
  ที่บุคคลเห็นได้เอง ไม่จำกัดกาล<br>
  เป็นที่สิ้นตัณหา ไม่มีอันตรายแก่อาตมภาพ<br>
  [๑๑๔๕] (พราหมณ์พาวรีกล่าวกับท่านพระปิงคิยะดังนี้)<br>
  ท่านปิงคิยะ เพราะเหตุไรหนอ<br>
  ท่านจึงอยู่ปราศจากพระโคดมพระองค์นั้น<br>
  ผู้มีพระญาณอันไพบูลย์ ผู้มีพระปัญญาอันไพบูลย์ สิ้นกาลชั่วครู่<br><br>เชิงอรรถ :<br>
  ๑ ทัสสนะแคบ ในที่นี้หมายถึงมีปัญญาน้อย (ขุ.สุ.อ. ๒/๑๑๔๑/๔๕๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗๗ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ปารายนานุคีติคาถา<br>
  [๑๑๔๖] ธรรมใดไม่มีอะไร ๆ ที่ไหนเปรียบได้<br>
  พระผู้มีพระภาคพระองค์ใดทรงแสดงธรรม<br>
  ที่บุคคลเห็นได้เอง ไม่จำกัดกาล<br>
  เป็นที่สิ้นตัณหา ไม่มีอันตรายแก่ท่าน<br>
  [๑๑๔๗] (ท่านพระปิงคิยะกล่าวดังนี้)<br>
  ท่านพราหมณ์ อาตมภาพ<br>
  มิได้อยู่ปราศจากพระโคดมพระองค์นั้น<br>
  ผู้มีพระญาณอันไพบูลย์<br>
  ผู้มีพระปัญญาอันไพบูลย์ สิ้นกาลชั่วครู่<br>
  [๑๑๔๘] ธรรมใดไม่มีอะไร ๆ ที่ไหนเปรียบได้<br>
  พระผู้มีพระภาคพระองค์ใดทรงแสดงธรรม<br>
  ที่บุคคลเห็นได้เอง ไม่จำกัดกาล<br>
  เป็นที่สิ้นตัณหา ไม่มีอันตรายแก่อาตมภาพ<br>
  [๑๑๔๙] ท่านพราหมณ์ อาตมภาพไม่ประมาททั้งกลางคืนและกลางวัน<br>
  เห็นพระโคดมพุทธเจ้าพระองค์นั้นด้วยใจเหมือนเห็นด้วยตา<br>
  อาตมภาพนอบน้อมพระองค์อยู่ตลอดราตรี<br>
  อาตมภาพเข้าใจความไม่อยู่ปราศจากพระผู้มีพระภาคพระองค์นั้น<br>
  [๑๑๕๐] ธรรมเหล่านี้ คือ สัทธา ปีติ มนะ และสติ<br>
  ย่อมไม่หายไปจากศาสนาของพระโคดมพุทธเจ้า<br>
  พระโคดมผู้มีพระปัญญาอันไพบูลย์ เสด็จไปสู่ทิศใด ๆ<br>
  อาตมภาพเป็นผู้น้อมไปทางทิศนั้น ๆ นั่นแล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗๘ }</span></p><hr><p>
  พระสุตตันตปิฎก ขุททกนิกาย สุตตนิบาต [๕. ปารายนวรรค] ปารายนานุคีติคาถา<br>
  [๑๑๕๑] อาตมภาพชราแล้ว มีกำลังและเรี่ยวแรงน้อย<br>
  เพราะเหตุนั้นแล ร่างกายจึงไปในสถานที่<br>
  ที่พระผู้มีพระภาคประทับอยู่ไม่ได้<br>
  แต่อาตมภาพไปเฝ้าพระองค์เป็นนิตย์ โดยการไปด้วยความดำริ<br>
  ท่านพราหมณ์ เพราะว่าใจของอาตมภาพเกาะเกี่ยวอยู่กับสถานที่<br>
  ที่พระผู้มีพระภาคประทับอยู่นั้น<br>
  [๑๑๕๒] อาตมภาพนอนดิ้นรนอยู่ในเปือกตม๑<br>
  ลอยจากเกาะหนึ่งไปสู่อีกเกาะหนึ่ง๒<br>
  ครั้นต่อมา อาตมภาพได้เฝ้าพระสัมมาสัมพุทธเจ้า<br>
  ผู้ทรงข้ามโอฆะได้แล้ว ไม่มีอาสวะ<br>
  [๑๑๕๓] (พระผู้มีพระภาคเสด็จมาตรัสดังนี้)<br>
  วักกลิ ภัทราวุธ และอาฬวิโคดม<br>
  เป็นผู้มีศรัทธาน้อมไปแล้ว ฉันใด<br>
  แม้เธอก็จงปล่อยวางศรัทธา ฉันนั้นเหมือนกัน<br>
  ปิงคิยะ เธอจักถึงฝั่งโน้น(ฝั่งตรงข้าม)แห่งบ่วงมัจจุราช<br>
  [๑๑๕๔] (ท่านพระปิงคิยะกราบทูลดังนี้)<br>
  ข้าพระองค์นี้ฟังพระดำรัสของพระมุนีแล้วเลื่อมใสอย่างยิ่ง<br>
  พระสัมมาสัมพุทธเจ้ามีกิเลสเครื่องปิดบังอันเปิดแล้ว<br>
  ไม่ทรงมีกิเลสดุจตะปูตรึงใจ ทรงมีปฏิภาณ<br><br>เชิงอรรถ :<br>
  ๑ เปือกตม ในที่นี้หมายถึงกาม (ขุ.จู. (แปล) ๓๐/๑๑๖/๓๘๐)<br>
  ๒ ลอยจากเกาะหนึ่งไปสู่เกาะหนึ่ง หมายถึงละจากคำสอนของศาสดาหนึ่งไปหาคำสอนของศาสดาหนึ่ง<br>
  (ขุ.จู. (แปล) ๓๐/๑๑๖/๓๘๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๗๙ }</span></p><hr><p>
  พระสุตตันตปิฎก ขุททกนิกาย สุตตนิบาต สุตตุททานคาถา สรุปคาถาที่มีในสุตตนิบาต<br>
  [๑๑๕๕] พระผู้มีพระภาคทรงรู้ชัดอธิเทพ๑<br>
  ทรงรู้ธรรมที่ทำความเป็นอธิเทพของพระองค์และของคนอื่นทั้งปวง<br>
  ผู้ทำส่วนสุดแห่งปัญหาทั้งหลาย<br>
  เพื่อเหล่าชนผู้มีความสงสัยให้กลับรู้ได้<br>
  [๑๑๕๖] สภาวะใดไม่มีอะไร ๆ ที่ไหนเปรียบได้<br>
  สภาวะนั้นอันอะไรนำไปมิได้ ไม่กำเริบ<br>
  ข้าพระองค์จักถึงสภาวะนั้นแน่แท้<br>
  ความสงสัยในสภาวะนั้นไม่มีแก่ข้าพระองค์<br>
  ขอพระองค์โปรดทรงจำข้าพระองค์ว่า<br>
  เป็นผู้มีจิตน้อมไปในสภาวะนั้นแล้ว ด้วยประการฉะนี้แล<br>
  ปารายนวรรคที่ ๕ จบ</p>
<p> สุตตุททานคาถา<br>
  สรุปคาถาที่มีในสุตตนิบาต<br>
  (๑-๒) ในวรรคที่ ๑ มี<br>
<br>
   ๑. อุรคสูตร  ๒. ธนิยสูตร  ๓. ขัคควิสาณสูตร<br>
   ๔. กสิภารทวาชสูตร   ๕. จุนทสูตร   ๖. ปราภวสูตร <br>
   ๗. วสลสูตร  ๘. เมตตสูตร  ๙. เหมวตสูตร<br>
   ๑๐. อาฬวกสูตร ๑๑. วิชยสูตร ๑๒. มุนิสูตร<br>
  <br><br>เชิงอรรถ :<br>
  ๑ อธิเทพ หมายถึงเทพ ๓ จำพวก คือ (๑) สมมติเทพ เทวดาโดยสมมติ ได้แก่ พระราชา พระราชกุมาร<br>
  พระราชเทวี (๒) อุปัตติเทพ เทวดาโดยกำเนิด ได้แก่ เทวดาชั้นจาตุมหาราช เป็นต้น
  (๓) วิสุทธิเทพ<br>
  เทวดาโดยความบริสุทธิ์ ได้แก่ พระตถาคต สาวกของพระตถาคต พระอรหันตขีณาสพ พระปัจเจกพุทธเจ้า<br>
  (ขุ.จู. (แปล) ๓๐/๑๑๙/๓๘๗-๓๘๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๘๐ }</span></p><hr><p>
  พระสุตตันตปิฎก ขุททกนิกาย สุตตนิบาต สุตตุททานคาถา<br>
  รวมเรื่องพระสูตรในวรรคที่ ๑ นี้ที่มีเนื้อความประเสริฐสุดได้ ๑๒ สูตร พระผู้มี<br>
  พระภาคผู้ทรงมีพระจักษุทรงปราศจากมลทิน ทรงจำแนกแสดงไว้ดีแล้ว บัณฑิต<br>
  ทั้งหลายต่างสดับกันมาว่า อุรควรรค<br>
  (๓-๔) ในวรรคที่ ๒ มี<br>
  <br>
   ๑. รตนสูตร  ๒. อามคันธสูตร  ๓. หิริสูตร<br>
   ๔. มงคลสูตร  ๕. สูจิโลมสูตร  ๖. ธัมมจริยสูตร<br>
   ๗. พราหมณธัมมิกสูตร   ๘. นาวาสูตร   ๙. กิงสีลสูตร<br>
   ๑๐. อุฏฐานสูตร ๑๑. ราหุลสูตร ๑๒. วังคีสสูตร<br>
   ๑๓. สัมมาปริพพาชนียสูตร  ๑๔. ธัมมิกสูตร<br>
  <br>
  รวมเรื่องพระสูตรในวรรคที่ ๒ นี้ ได้ ๑๔ สูตร พระผู้มีพระภาคทรงจำแนกไว้<br>
  ดีแล้ว บัณฑิตทั้งหลายกล่าวว่า จูฬวรรค<br>
  (๕-๖) ในวรรคที่ ๓ มี<br>
  <br>
   ๑. ปัพพัชชาสูตร  ๒. ปธานสูตร  ๓. สุภาสิตสูตร<br>
   ๔. สุนทริกภารทวาชสูตร   ๕. มาฆสูตร   ๖. สภิยสูตร<br>
   ๗. เสลสูตร  ๘. สัลลสูตร  ๙. วาเสฏฐสูตร<br>
   ๑๐. โกกาลิกสูตร ๑๑. นาลกสูตร ๑๒. ทวยตานุปัสสนาสูตร<br>
  <br>
  รวมเรื่องพระสูตรที่มีในวรรคที่ ๓ นี้ ได้ ๑๒ สูตร พระผู้มีพระภาคทรงจำแนกไว้<br>
  ดีแล้ว บัณฑิตทั้งหลายต่างสดับกันมาว่า มหาวรรค<br>
  (๗-๘) ในวรรคที่ ๔ มี<br>
  <br>
   ๑. กามสูตร ๒. คุหัฏฐกสูตร ๓. ทุฏฐัฏฐกสูตร<br>
   ๔. สุทธัฏฐกสูตร  ๕. ปรมัฏฐกสูตร  ๖. ชราสูตร<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๘๑ }</span></p><hr><p>
  พระสุตตันตปิฎก ขุททกนิกาย สุตตนิบาต สุตตุททานคาถา<br>
  <br>
   ๗. ติสสเมตเตยยสูตร   ๘. ปสูรสูตร   ๙. มาคันทิยสูตร<br>
   ๑๐. ปุราเภทสูตร ๑๑. กลหวิวาทสูตร ๑๒. จูฬวิยูหสูตร<br>
   ๑๓. มหาวิยูหสูตร ๑๔. ตุวฏกสูตร ๑๕. อัตตทัณฑสูตร<br>
   ๑๖. สารีปุตตสูตร<br>
  <br>
  รวมเรื่องพระสูตรที่มีในวรรคที่ ๔ นี้ ได้ ๑๖ สูตร พระผู้มีพระภาคทรงจำแนก<br>
  ไว้ดีแล้ว บัณฑิตทั้งหลายกล่าวว่า อัฏฐกวรรค<br>
  (๙) พระผู้มีพระภาคผู้ประเสริฐสุดในคณะ<br>
  ประทับอยู่ ณ ปาสาณกเจดีย์ที่ประเสริฐซึ่งตกแต่งไว้อย่างดี<br>
  ในมคธชนบทอันน่ารื่นรมย์ มีภูมิประเทศสวยงาม<br>
  เป็นที่อยู่อาศัยของบุคคลที่เคยสร้างบุญไว้<br>
  (๑๐) ทราบว่า พระผู้มีพระภาคอันพราหมณ์ผู้เป็นมาณพ ๑๖ คน<br>
  กราบทูลถามแล้ว ได้ทรงประกาศประทานธรรม<br>
  แก่ชนทั้ง ๒ พวกที่มาประชุมกันแน่นขนัด ณ ปาสาณกเจดีย์<br>
  กินเนื้อที่ประมาณ ๑๒ โยชน์ เพราะการถามโสฬสปัญหา<br>
  (๑๑) พระผู้มีพระภาคผู้ทรงชนะมาร<br>
  ผู้เลิศกว่าเทวดาและมนุษย์ทั้งหลาย<br>
  ได้ทรงแสดงธรรมที่ประกาศอรรถ บริบูรณ์ด้วยพยัญชนะ<br>
  เป็นบ่อเกิดแห่งความเกษมอย่างยิ่ง<br>
  เพื่อประโยชน์เกื้อกูลแก่ชาวโลก<br>
  พระผู้มีพระภาคผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐอันหลากหลายด้วยธรรมจำนวนมาก<br>
  ซึ่งเป็นเหตุให้ปลดเปลื้องกิเลสทั้งปวง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๘๒ }</span></p><hr><p>
  พระสุตตันตปิฎก ขุททกนิกาย สุตตนิบาต สุตตุททานคาถา<br>
  (๑๒) พระผู้มีพระภาคผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐอันประกอบด้วยบทแห่งพยัญชนะและอรรถ<br>
  มีการเปรียบเทียบที่หมายรู้ด้วยอักขระซึ่งแน่นอน<br>
  เป็นส่วนทำวิจารณญาณของชาวโลกให้แจ่มแจ้ง<br>
  (๑๓) พระผู้มีพระภาคผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐอันไม่มีมลทิน<br>
  เพราะมลทินคือราคะ โทสะ โมหะ<br>
  เป็นส่วนแห่งธรรมที่ปราศจากมลทิน<br>
  เป็นส่วนทำวิจารณญาณของชาวโลกให้แจ่มแจ้ง<br>
  (๑๔) พระผู้มีพระภาคผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐ อันไม่มีมลทิน<br>
  เพราะมลทินคือกิเลส มลทินคือทุจริต<br>
  เป็นส่วนแห่งธรรมที่ปราศจากมลทิน<br>
  เป็นส่วนทำวิจารณญาณของชาวโลกให้แจ่มแจ้ง<br>
  (๑๕) พระผู้มีพระภาคผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐเป็นเหตุปลดเปลื้องอาสวะ<br>
  กิเลสเป็นเครื่องผูกพัน และกิเลสเป็นเครื่องประกอบ<br>
  เป็นเหตุปลดเปลื้องนิวรณ์และมลทินทั้ง ๓ ของชาวโลกนั้น<br>
  (๑๖) พระผู้มีพระภาคผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐซึ่งหามลทินไม่ได้<br>
  เป็นเครื่องบรรเทาความเศร้าหมองทุกอย่าง<br>
  เป็นเครื่องคลายความกำหนัด ไม่มีความหวั่นไหว<br>
  หมดความเศร้าโศก เป็นธรรมสงบ ประณีต และรู้เห็นได้ยาก<br>
  (๑๗) พระผู้มีพระภาคผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐซึ่งหักรานราคะและโทสะให้สงบ<br>
  เป็นเครื่องตัด เป็นเครื่องต้านทาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๘๓ }</span></p><hr><p>
  พระสุตตันตปิฎก ขุททกนิกาย สุตตนิบาต สุตตุททานคาถา<br>
  และเป็นเครื่องพ้นกำเนิด ทุคติ วิญญาณ ๕<br>
  และความยินดีที่มีตัณหาเป็นพื้นฐาน<br>
  (๑๘) พระผู้มีพระภาคผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐอันลึกซึ้ง<br>
  รู้เห็นได้ยาก และละเอียดอ่อน<br>
  มีอรรถอันลุ่มลึกซึ่งรู้ได้เฉพาะบัณฑิต<br>
  เป็นส่วนทำวิจารณญาณของชาวโลกให้แจ่มแจ้ง<br>
  (๑๙) พระผู้มีพระภาคผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐ<br>
  ดุจดอกไม้เครื่องประดับที่คงทน ๙ ชนิด<br>
  อันจำแนกอินทรีย์ ฌาน และวิโมกข์ อันมรรคมีองค์ ๘<br>
  เป็นยานเครื่องนำไปอย่างประเสริฐ<br>
  (๒๐) พระผู้มีพระภาค ผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐซึ่งปราศจากมลทิน<br>
  บริสุทธิ์เปรียบเหมือนดวงจันทร์<br>
  วิจิตรด้วยรัตนะ เปรียบเหมือนห้วงน้ำ<br>
  เสมอด้วยดอกไม้ มีเดชเปรียบดังดวงอาทิตย์<br>
  (๒๑) พระผู้มีพระภาคผู้เลิศกว่าเทวดาและมนุษย์ทั้งหลาย<br>
  ได้ทรงแสดงพระสูตรที่ประเสริฐ ปลอดโปร่ง เกษม<br>
  ให้ความสุข ฉ่ำเย็น สงบ<br>
  เป็นเครื่องต้านทานมัจจุราชอย่างยิ่ง มีประโยชน์อย่างสูง<br>
  เป็นเหตุให้ชาวโลกนั้นรู้แจ้งเห็นจริงซึ่งสภาวธรรมที่ดับกิเลสได้แล้ว<br>
  สุตตนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๕ หน้า
  :๗๘๔ }</span></p>
  <hr>
<p class="nc">  พระไตรปิฎกเล่มที่ ๒๕ สุตตันตปิฎกที่ ๑๗ ขุททกนิกาย ขุททกปาฐะ ธรรมบท อุทาน จบ  </p>
  <p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>