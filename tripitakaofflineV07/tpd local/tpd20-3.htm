<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>






<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๐-๓ สุตตันตปิฎกที่ ๑๒ อังคุตตรนิกาย เอกก ทุก ติกนิบาต</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๐-๓ สุตตันตปิฎกที่ ๑๒ อังคุตตรนิกาย เอกก ทุก ติกนิบาต<br>
  <br>
พระสุตตันตปิฎก<br>
อังคุตตรนิกาย ติกนิบาต<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๙. อกุสลมูลสูตร<br>
<br>
  ๙. อกุสลมูลสูตร<br>
  ว่าด้วยรากเหง้าของอกุศล</p>
<p>
  [๗๐] พระผู้มีพระภาคตรัสว่า ภิกษุทั้งหลาย อกุศลมูล(รากเหง้าของอกุศล)<br>
  ๓ ประการนี้<br>
  อกุศลมูล ๓ ประการ อะไรบ้าง คือ<br>
  ๑. อกุศลมูล คือ โลภะ(ความอยากได้)<br>
  ๒. อกุศลมูล คือ โทสะ(ความคิดประทุษร้าย)<br>
  ๓. อกุศลมูล คือ โมหะ(ความหลง)<br>
  โลภะจัดเป็นอกุศลมูล กรรมที่บุคคลผู้มีโลภะทำทางกาย วาจา และใจจัดเป็น<br>
  อกุศลกรรม แม้กรรมของบุคคลผู้มีโลภะ ถูกโลภะครอบงำ มีจิตถูกโลภะกลุ้มรุม<br>
  ก่อทุกข์ให้เกิดขึ้นแก่ผู้อื่นด้วยเรื่องที่ไม่จริง ด้วยการเบียดเบียน จองจำ ให้เสีย<br>
  ทรัพย์ ติเตียน หรือขับไล่ โดยอวดอ้างว่า เรามีกำลัง ทรงพลัง ก็จัดเป็น<br>
  อกุศลกรรม บาปอกุศลธรรมจำนวนมากเหล่านี้ที่เกิดจากโลภะ มีโลภะเป็นเหตุ มี<br>
  โลภะเป็นแดนเกิด มีโลภะเป็นปัจจัยย่อมเกิดมีแก่บุคคลผู้มีโลภะนั้นด้วยประการฉะนี้<br>
  โทสะจัดเป็นอกุศลมูล กรรมที่บุคคลผู้มีโทสะทำทางกาย วาจา และใจจัดเป็น<br>
  อกุศลกรรม แม้กรรมของบุคคลผู้มีโทสะ ถูกโทสะครอบงำ มีจิตถูกโทสะกลุ้มรุม<br>
  ก่อทุกข์ให้เกิดขึ้นแก่ผู้อื่นด้วยเรื่องที่ไม่จริง ด้วยการเบียดเบียน จองจำ ให้เสีย<br>
  ทรัพย์ ติเตียน หรือขับไล่ โดยอวดอ้างว่า เรามีกำลัง ทรงพลัง ก็จัดเป็นอกุศลกรรม<br>
  บาปอกุศลธรรมจำนวนมากเหล่านี้เกิดจากโทสะ มีโทสะเป็นเหตุ มีโทสะเป็นแดนเกิด<br>
  มีโทสะเป็นปัจจัยย่อมเกิดมีแก่บุคคลผู้มีโทสะนั้นด้วยประการฉะนี้<br>
  โมหะจัดเป็นอกุศลมูล กรรมที่บุคคลผู้มีโมหะทำทางกาย วาจา และใจจัดเป็น<br>
  อกุศลกรรม แม้กรรมของบุคคลผู้มีโมหะ ถูกโมหะครอบงำ มีจิตถูกโมหะกลุ้มรุม<br>
  ก่อทุกข์ให้เกิดขึ้นแก่ผู้อื่นด้วยเรื่องที่ไม่จริง ด้วยการเบียดเบียน จองจำ ให้เสียทรัพย์<br>
  ติเตียน หรือขับไล่ โดยอวดอ้างว่า เรามีกำลัง ทรงพลัง ก็จัดเป็นอกุศลกรรม<br>
  บาปอกุศลธรรมจำนวนมากเหล่านี้เกิดจากโมหะ มีโมหะเป็นเหตุ มีโมหะเป็นแดนเกิด<br>
  มีโมหะเป็นปัจจัยย่อมเกิดมีแก่ผู้บุคคลผู้มีโมหะนั้นด้วยประการฉะนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๗๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๙. อกุสลมูลสูตร</p>
<p>
  บุคคลเช่นนี้เรียกว่า อกาลวาที(กล่าวไม่ถูกเวลา)บ้าง อภูตวาที(กล่าวเรื่องไม่<br>
  จริง)บ้าง อนัตถวาที(กล่าวไม่อิงอรรถ)บ้าง อธัมมวาที(กล่าวไม่อิงธรรม)บ้าง<br>
  อวินยวาที(กล่าวไม่อิงวินัย)บ้าง<br>
  เพราะเหตุไร บุคคลเช่นนี้จึงเรียกว่า อกาลวาทีบ้าง อภูตวาทีบ้าง อนัตถวาที<br>
  บ้าง อธัมมวาทีบ้าง อวินยวาทีบ้าง<br>
  เพราะบุคคลนี้ก่อทุกข์ให้เกิดขึ้นแก่ผู้อื่นด้วยเรื่องที่ไม่เป็นจริง ด้วยการเบียด<br>
  เบียน จองจำ ให้เสียทรัพย์ ติเตียน หรือขับไล่ โดยอวดอ้างว่า เรามีกำลัง ทรง<br>
  พลังบ้าง เขาเมื่อถูกว่ากล่าวด้วยเรื่องที่เป็นจริงก็ปฏิเสธ ไม่ยอมรับ เมื่อถูกว่า<br>
  กล่าวด้วยเรื่องที่ไม่เป็นจริง กลับไม่พยายามที่จะปฏิเสธเรื่องนั้นว่า แม้เพราะเหตุนี้<br>
  เรื่องนี้จึงไม่จริง ไม่แท้ ฉะนั้นบุคคลเช่นนี้จึงเรียกว่า อกาลวาทีบ้าง อภูตวาทีบ้าง<br>
  อนัตถวาทีบ้าง อธัมมวาทีบ้าง อวินยวาทีบ้าง<br>
  บุคคลเช่นนี้ถูกบาปอกุศลธรรมที่เกิดเพราะโลภะครอบงำ มีจิตถูกบาปอกุศล-<br>
  ธรรมที่เกิดเพราะโลภะกลุ้มรุม ย่อมอยู่เป็นทุกข์ ลำบาก คับแค้น เดือดร้อนใน<br>
  ปัจจุบัน หลังจากตายแล้วย่อมหวังได้ทุคติ๑<br>
  บุคคลเช่นนี้ถูกบาปอกุศลธรรมที่เกิดเพราะโทสะ ฯลฯ ที่เกิดเพราะโมหะ<br>
  ครอบงำ มีจิตถูกบาปอกุศลธรรมที่เกิดเพราะโมหะกลุ้มรุม ย่อมอยู่เป็นทุกข์<br>
  ลำบาก คับแค้น เดือดร้อนในปัจจุบัน หลังจากตายแล้วพึงหวังได้ทุคติ<br>
  เปรียบเหมือนต้นสาละ ต้นตะแบก หรือต้นสะคร้อที่ถูกเถาย่านทราย ๓ ชนิด๒<br>
  คลุมยอด พันรอบต้น ย่อมถึงความเสื่อม ถึงความพินาศ ถึงความฉิบหายฉันใด<br>
  บุคคลเช่นนี้ถูกบาปอกุศลธรรมที่เกิดเพราะโลภะครอบงำ มีจิตถูกบาปอกุศล<br>
  ธรรมที่เกิดเพราะโลภะกลุ้มรุม ย่อมอยู่เป็นทุกข์ ลำบาก คับแค้น เดือดร้อนใน<br>
  ปัจจุบัน หลังจากตายแล้วพึงหวังได้ทุคติ</p>
<p class="footer">เชิงอรรถ :<br>
  ๑ ทุคติ ในที่นี้หมายถึงทุคติ ๔ คือ นรก เปรต อสุรกาย และสัตว์เดรัจฉาน (องฺ.ติก.อ.
  ๒/๗๐/๒๑๔)<br>
  ๒ เถาย่านทราย ๓ ชนิด ในที่นี้ใช้เปรียบเทียบถึงอกุศลมูล ๓ ประการ (องฺ.ติก.อ.
  ๒/๗๐/๒๑๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๗๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๙. อกุสลมูลสูตร</p>
<p>
  บุคคลเช่นนี้ถูกบาปอกุศลธรรมที่เกิดเพราะโทสะ ฯลฯ ที่เกิดเพราะโมหะ<br>
  ครอบงำ มีจิตถูกบาปอกุศลธรรมที่เกิดเพราะโมหะกลุ้มรุม ย่อมอยู่เป็นทุกข์<br>
  ลำบาก คับแค้น เดือดร้อนในปัจจุบัน หลังจากตายแล้วพึงหวังได้ทุคติ ก็ฉันนั้น<br>
  เหมือนกัน<br>
  ภิกษุทั้งหลาย อกุศลมูล ๓ ประการนี้แล<br>
  กุศลมูล(รากเหง้าแห่งกุศล) ๓ ประการนี้<br>
  กุศลมูล ๓ ประการ อะไรบ้าง คือ<br>
  ๑. กุศลมูล คือ อโลภะ(ความไม่อยากได้)<br>
  ๒. กุศลมูล คือ อโทสะ(ความไม่คิดประทุษร้าย)<br>
  ๓. กุศลมูล คือ อโมหะ(ความไม่หลง)<br>
  อโลภะจัดเป็นกุศลมูล กรรมที่บุคคลผู้ไม่มีโลภะทำทางกาย วาจา และใจจัด<br>
  เป็นกุศลกรรม แม้กรรมของบุคคลผู้ไม่มีโลภะ ไม่ถูกโลภะครอบงำ มีจิตไม่ถูกโลภะ<br>
  กลุ้มรุม ไม่ก่อทุกข์ให้เกิดแก่ผู้อื่นด้วยเรื่องที่ไม่เป็นจริง ด้วยการเบียดเบียน
  จองจำ<br>
  ให้เสียทรัพย์ ติเตียน หรือขับไล่ โดยอวดอ้างว่า เรามีกำลัง ทรงพลัง ก็จัดเป็น<br>
  กุศลกรรม กุศลธรรมจำนวนมากเหล่านี้ที่เกิดจากอโลภะ มีอโลภะเป็นเหตุ มี<br>
  อโลภะเป็นแดนเกิด มีอโลภะเป็นปัจจัยย่อมเกิดมีแก่บุคคลผู้ไม่มีโลภะนั้นด้วย<br>
  ประการฉะนี้<br>
  อโทสะจัดเป็นกุศลมูล กรรมที่บุคคลผู้ไม่มีโทสะทำทางกาย วาจา และใจจัด<br>
  เป็นกุศลกรรม แม้กรรมของบุคคลผู้ไม่มีโทสะ ไม่ถูกโทสะครอบงำ มีจิตไม่ถูกโทสะ<br>
  กลุ้มรุม ไม่ก่อทุกข์ให้เกิดขึ้นแก่ผู้อื่นด้วยเรื่องที่ไม่เป็นจริง ด้วยการเบียดเบียน<br>
  จองจำ ให้เสียทรัพย์ ติเตียน หรือขับไล่ โดยอวดอ้างว่า เรามีกำลัง ทรงพลัง<br>
  ก็จัดเป็นกุศลกรรม กุศลธรรมจำนวนมากเหล่านี้ที่เกิดจากอโทสะ มีอโทสะเป็นเหตุ<br>
  มีอโทสะเป็นแดนเกิด มีอโทสะเป็นปัจจัยย่อมเกิดมีแก่บุคคลผู้ไม่มีโทสะนั้นด้วย<br>
  ประการฉะนี้<br>
  อโมหะจัดเป็นกุศลมูล กรรมที่บุคคลผู้ไม่มีโมหะทำทางกาย วาจา และใจจัด<br>
  เป็นกุศลกรรม แม้กรรมของบุคคลผู้ไม่มีโมหะ ไม่ถูกโมหะครอบงำ มีจิตไม่ถูกโมหะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๗๗ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๙. อกุสลมูลสูตร</p>
<p>
  กลุ้มรุม ไม่ก่อทุกข์ให้เกิดขึ้นแก่ผู้อื่นด้วยเรื่องที่ไม่เป็นจริง ด้วยการเบียดเบียน<br>
  จองจำ ให้เสียทรัพย์ ติเตียน หรือขับไล่ โดยอวดอ้างว่า เรามีกำลัง ทรงพลัง ก็จัด<br>
  เป็นกุศลกรรม กุศลธรรมจำนวนมากเหล่านี้ที่เกิดจากอโมหะ มีอโมหะเป็นเหตุ มี<br>
  อโมหะเป็นแดนเกิด มีอโมหะเป็นปัจจัย ย่อมเกิดมีแก่บุคคลผู้ไม่มีโมหะนั้นด้วย<br>
  ประการฉะนี้<br>
  บุคคลเช่นนี้เรียกว่า กาลวาทีบ้าง ภูตวาทีบ้าง อัตถวาทีบ้าง ธัมมวาทีบ้าง<br>
  วินยวาทีบ้าง<br>
  เพราะเหตุไร บุคคลเช่นนี้จึงเรียกว่า กาลวาทีบ้าง ภูตวาทีบ้าง อัตถวาทีบ้าง<br>
  ธัมมวาทีบ้าง วินยวาทีบ้าง<br>
  เพราะบุคคลนี้ไม่ก่อทุกข์ให้เกิดขึ้นแก่ผู้อื่นด้วยเรื่องที่ไม่เป็นจริง ด้วยการ<br>
  เบียดเบียน จองจำ ให้เสียทรัพย์ ติเตียน หรือขับไล่ โดยอวดอ้างว่า เรามีกำลัง<br>
  ทรงพลัง เขาเมื่อถูกว่ากล่าวด้วยเรื่องที่เป็นจริงก็ยอมรับไม่ปฏิเสธ เมื่อถูกว่ากล่าว<br>
  ด้วยเรื่องที่ไม่เป็นจริงก็พยายามที่จะปฏิเสธเรื่องนั้นว่า แม้เพราะเหตุนี้เรื่องนี้จึง<br>
  ไม่จริง ไม่แท้ ฉะนั้นบุคคลเช่นนี้จึงเรียกว่า กาลวาทีบ้าง ภูตวาทีบ้าง อัตถวาทีบ้าง<br>
  ธัมมวาทีบ้าง วินยวาทีบ้าง<br>
  บาปอกุศลธรรมที่เกิดจากโลภะเป็นอันบุคคลเช่นนี้ละได้เด็ดขาด ตัดรากถอน<br>
  โคนเหมือนต้นตาลที่ถูกตัดรากถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อ<br>
  ไปไม่ได้ เขาย่อมอยู่เป็นสุข ไม่ลำบาก ไม่คับแค้น ไม่เดือดร้อนในปัจจุบัน ย่อม<br>
  ปรินิพพานในอัตภาพปัจจุบัน<br>
  บาปอกุศลธรรมที่เกิดจากโทสะ ฯลฯ ที่เกิดจากโมหะเป็นอันบุคคลเช่นนี้<br>
  ละได้เด็ดขาด ตัดรากถอนโคนเหมือนต้นตาลที่ถูกตัดรากถอนโคนไปแล้ว เหลือแต่<br>
  พื้นที่ ทำให้ไม่มี เกิดขึ้นต่อไปไม่ได้ เขาย่อมอยู่เป็นสุข ไม่ลำบาก ไม่คับแค้น
  ไม่<br>
  เดือดร้อนในปัจจุบัน ย่อมปรินิพพานในอัตภาพปัจจุบัน<br>
  เปรียบเหมือนต้นสาละ ต้นตะแบก หรือต้นสะคร้อ ถูกเถาย่านทราย ๓ ชนิด<br>
  คลุมยอดพันรอบต้น ทีนั้น บุรุษถือจอบและตะกร้ามาตัดเครือเถาย่านทรายแล้ว<br>
  ก็ขุดรอบ ๆ โคน ถอนรากขึ้นแม้กระทั่งเท่ารากหญ้าคา เขาหั่นเถาย่านทรายนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๗๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  เป็นท่อนเล็กท่อนน้อยแล้วผ่าออกเอารวมกันเข้า ผึ่งที่ลมและแดดแล้วเอาไฟเผา<br>
  ทำให้เป็นเขม่าแล้วโปรยที่ลมแรงหรือลอยในแม่น้ำที่ไหลเชี่ยว เถาย่านทรายเหล่า<br>
  นั้นถูกบุรุษนั้นตัดรากถอนโคนเหมือนต้นตาลที่ถูกตัดรากถอนโคนไปแล้ว เหลือแต่<br>
  พื้นที่ ทำให้ไม่มี เกิดขึ้นต่อไปไม่ได้ ฉันใด<br>
  ภิกษุทั้งหลาย บาปอกุศลธรรมที่เกิดจากโลภะเป็นอันบุคคลเช่นนี้ละได้<br>
  เด็ดขาด ตัดรากถอนโคนเหมือนต้นตาลที่ถูกตัดรากถอนโคนไปแล้ว เหลือแต่พื้นที่<br>
  ทำให้ไม่มี เกิดขึ้นต่อไปไม่ได้ เขาย่อมอยู่เป็นสุข ไม่ลำบาก ไม่คับแค้น ไม่<br>
  เดือดร้อนในปัจจุบัน ย่อมปรินิพพานในอัตภาพปัจจุบัน<br>
  บาปอกุศลธรรมที่เกิดจากโทสะ ฯลฯ ที่เกิดจากโมหะเป็นอันบุคคลเช่นนี้<br>
  ละได้เด็ดขาด ตัดรากถอนโคนเหมือนต้นตาลที่ถูกตัดรากถอนโคนไปแล้ว เหลือแต่<br>
  พื้นที่ ทำให้ไม่มี เกิดขึ้นต่อไปไม่ได้ เขาย่อมอยู่เป็นสุข ไม่ลำบาก ไม่คับแค้น
  ไม่<br>
  เดือดร้อนในปัจจุบัน ย่อมปรินิพพานในอัตภาพปัจจุบัน ก็ฉันนั้นเหมือนกัน<br>
  ภิกษุทั้งหลาย กุศลมูล ๓ ประการนี้แล</p>

<p class="nc">
  อกุสลมูลสูตรที่ ๙ จบ<br>
<br>
๑๐. อุโปสถสูตร<br>
  ว่าด้วยอุโบสถ</p>
<p>
  [๗๑] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ที่ปราสาทของนางวิสาขามิคารมาตา<br>
  ในบุพพาราม เขตกรุงสาวัตถี ครั้งนั้น นางวิสาขามิคารมาตาเข้าไปเฝ้าพระผู้มี<br>
  พระภาคถึงที่ประทับในวันอุโบสถนั้น ถวายอภิวาทแล้วนั่ง ณ ที่สมควร<br>
  พระผู้มีพระภาคได้ตรัสกับนางวิสาขาดังนี้ว่า วิสาขา เธอมาจากที่ไหนแต่ยัง<br>
  วันเชียว<br>
  นางวิสาขากราบทูลว่า ข้าแต่พระองค์ผู้เจริญ วันนี้หม่อมฉันจะรักษาอุโบสถ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๗๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  พระผู้มีพระภาคตรัสว่า วิสาขา อุโบสถ ๓ ประการ<br>
  อุโบสถ ๓ ประการ อะไรบ้าง คือ<br>
  ๑. โคปาลอุโบสถ (อุโบสถที่ปฏิบัติอย่างคนเลี้ยงโค)<br>
  ๒. นิคัณฐอุโบสถ (อุโบสถที่ปฏิบัติอย่างนิครนถ์)<br>
  ๓. อริยอุโบสถ (อุโบสถปฏิบัติอย่างอริยสาวก)<br>
  โคปาลอุโบสถ เป็นอย่างไร<br>
  คือ คนเลี้ยงโคในตอนเย็นมอบโคให้เจ้าของย่อมเห็นประจักษ์อย่างนี้ว่า วันนี้<br>
  โคทั้งหลายเที่ยวไปในที่โน้น ๆ ดื่มน้ำในแหล่งโน้น ๆ พรุ่งนี้ ในตอนนี้ โคทั้งหลาย<br>
  จักเที่ยวไปในที่โน้น ๆ จักดื่มน้ำในแหล่งโน้น ๆ ฉันใด คนที่รักษาอุโบสถบางคนใน<br>
  โลกนี้ก็ฉันนั้นเหมือนกัน คิดอย่างนี้ว่า วันนี้ เราเองเคี้ยวกินของเคี้ยวชนิดนี้
  ๆ<br>
  บริโภคของกินชนิดนี้ ๆ พรุ่งนี้ ในตอนนี้ เราจักเคี้ยวกินของเคี้ยวชนิดนี้ ๆ จัก<br>
  บริโภคของกินชนิดนี้ ๆ บุคคลนั้นมีใจประกอบด้วยอภิชฌาย่อมให้วันเวลาผ่านไป<br>
  ด้วยโลภะนั้น<br>
  วิสาขา โคปาลอุโบสถเป็นอย่างนี้แล โคปาลอุโบสถที่บุคคลรักษาอย่างนี้แล<br>
  ย่อมไม่มีผลมาก ไม่มีอานิสงส์มาก ไม่มีความรุ่งเรืองมาก ไม่แผ่ไพศาลมาก (๑)<br>
  นิคัณฐอุโบสถ เป็นอย่างไร<br>
  คือ มีสมณะนิกายหนึ่งนามว่านิครนถ์ นิครนถ์เหล่านั้นชักชวนสาวกอย่างนี้ว่า<br>
  มาเถิด พ่อคุณ ท่านจงลงอาญาในหมู่สัตว์ที่อยู่ทางทิศตะวันออกเลยร้อยโยชน์ไป<br>
  จงลงอาญาในหมู่สัตว์ที่อยู่ทางทิศตะวันตกเลยร้อยโยชน์ไป จงลงอาญาในหมู่สัตว์ที่<br>
  อยู่ทางทิศเหนือเลยร้อยโยชน์ไป จงลงอาญาในหมู่สัตว์ที่อยู่ทางทิศใต้เลยร้อยโยชน์<br>
  ไป นิครนถ์เหล่านั้นชักชวนเพื่อเอ็นดูอนุเคราะห์สัตว์บางเหล่าไม่ชักชวนเพื่อเอ็นดู<br>
  อนุเคราะห์สัตว์บางเหล่าด้วยประการฉะนี้ นิครนถ์เหล่านั้นชักชวนสาวกอย่างนี้ใน<br>
  วันอุโบสถวันนั้นว่า มาเถิด พ่อคุณ ท่านจงทิ้งผ้าทุกชิ้น แล้วกล่าวอย่างนี้ว่า
  เราไม่<br>
  เป็นที่กังวลของใคร ๆ ในที่ไหน ๆ และตัวเราก็ไม่มีความกังวลในบุคคลและสิ่งของ<br>
  ใด ๆ ในที่ไหน ๆ แต่บิดาและมารดาของเขารู้อยู่ว่า ผู้นี้เป็นบุตรของเรา แม้เขาก็รู้ว่า<br>
  ท่านเหล่านี้เป็นบิดาและมารดาของเรา อนึ่ง บุตรและภรรยาของเขาก็รู้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๘๐ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  ผู้นี้เป็นสามีของเรา แม้ตัวเขาก็รู้ว่า ผู้นี้เป็นบุตรและภรรยาของเรา พวกทาส<br>
  คนงาน และคนรับใช้ใกล้ชิดก็รู้ว่า ผู้นี้เป็นนายของพวกเรา แม้เขาก็รู้ว่า คน<br>
  เหล่านี้เป็นทาส คนงาน และคนรับใช้ใกล้ชิดของเรา นิครนถ์เหล่านั้นชักชวนในการ<br>
  พูดเท็จในเวลาที่ควรชักชวนในการพูดคำสัตย์ด้วยประการฉะนี้ เรากล่าวถึงกรรม<br>
  นี้ของผู้นั้นว่าเป็นมุสาวาท พอล่วงราตรีนั้นไป เขาบริโภคโภคะเหล่านั้นที่เจ้าของไม่<br>
  ได้ให้ เรากล่าวถึงกรรมนี้ของผู้นั้นว่าเป็นอทินนาทาน<br>
  วิสาขา นิคัณฐอุโบสถเป็นอย่างนี้แล นิคัณฐอุโบสถที่บุคคลรักษาอย่างนี้แล<br>
  ย่อมไม่มีผลมาก ไม่มีอานิสงส์มาก ไม่มีความรุ่งเรืองมาก ไม่แผ่ไพศาลมาก (๒)<br>
  อริยอุโบสถ เป็นอย่างไร<br>
  คือ ๑. การทำจิตที่เศร้าหมองให้ผ่องแผ้วย่อมมีได้ด้วยความเพียร<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างไร<br>
  คือ อริยสาวกในธรรมวินัยนี้ระลึกถึงตถาคตว่า แม้เพราะเหตุนี้ พระผู้มี<br>
  พระภาคพระองค์นั้น เป็นพระอรหันต์ ตรัสรู้ด้วยพระองค์เองโดยชอบ เพียบพร้อม<br>
  ด้วยวิชชาและจรณะ เสด็จไปดี รู้แจ้งโลก เป็นสารถีฝึกผู้ที่ควรฝึกได้อย่างยอดเยี่ยม<br>
  เป็นศาสดาของเทวดาและมนุษย์ทั้งหลาย เป็นพระพุทธเจ้า เป็นพระผู้มีพระภาค<br>
  เมื่ออริยสาวกระลึกถึงตถาคตอยู่ จิตย่อมผ่องใส เกิดความปราโมทย์ ละเครื่อง<br>
  เศร้าหมองแห่งจิต๑เสียได้<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียรเปรียบเหมือนการ<br>
  ทำศีรษะที่เปื้อนให้สะอาดย่อมมีได้ด้วยความเพียร<br>
  การทำศีรษะที่เปื้อนให้สะอาดย่อมมีได้ด้วยความเพียร เป็นอย่างไร<br>
  คือ การทำศีรษะที่เปี้อนให้สะอาดย่อมมีได้เพราะอาศัยตะกรัน๒ ดินเหนียว น้ำ<br>
  และอาศัยความพยายามอันเหมาะสมแก่เหตุนั้นของบุคคล การทำศีรษะที่เปื้อนให้<br>
  สะอาดย่อมมีได้ด้วยความเพียร เป็นอย่างนี้แล</p>
<p class="footer">เชิงอรรถ :<br>
  ๑ เครื่องเศร้าหมองแห่งจิต หมายถึงนิวรณ์ ๕ ประการ คือ กามฉันทะ พยาบาท ถีนมิทธะ
  อุทธัจจ-<br>
  กุกกุจจะ และวิจิกิจฉา (องฺ.ติก.อ. ๒/๗๑/๒๑๗)<br>
  ๒ ตะกอนที่จับเกรอะอยู่ก้นภาชนะ ในที่นี้หมายเอาตะกรันมะขามป้อม (องฺ.ติก.อ. ๒/๗๑/๒๑๗)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๘๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างไร<br>
  คือ อริยสาวกในธรรมวินัยนี้ระลึกถึงตถาคตว่า แม้เพราะเหตุนี้พระผู้มี<br>
  พระภาคพระองค์นั้น ฯลฯ เป็นพระพุทธเจ้า เป็นพระผู้มีพระภาค เมื่อเธอระลึกถึง<br>
  ตถาคตอยู่ จิตย่อมผ่องใส เกิดความปราโมทย์ ละเครื่องเศร้าหมองแห่งจิตเสียได้<br>
  อริยสาวกนี้เราเรียกว่า รักษาพรหมอุโบสถ๑ อยู่ร่วมกับพรหม และเพราะปรารภ<br>
  พรหม จิตของเธอจึงผ่องใส เกิดความปราโมทย์ ละเครื่องเศร้าหมองแห่งจิตเสียได้<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างนี้แล (๓ ก)<br>
  ๒. การทำจิตที่เศร้าหมองให้ผ่องแผ้วย่อมมีได้ด้วยความเพียร<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างไร<br>
  คืออริยสาวกในธรรมวินัยนี้ระลึกถึงพระธรรมว่า ๊พระธรรมเป็นธรรมที่พระผู้<br>
  มีพระภาคตรัสไว้ดีแล้ว ผู้ปฏิบัติจะพึงเห็นชัดด้วยตนเอง ไม่ประกอบด้วยกาล๒ ควร<br>
  เรียกให้มาดู ควรน้อมเข้ามาในตน อันวิญญูชนพึงรู้เฉพาะตน เมื่อเธอระลึกถึงพระ<br>
  ธรรมอยู่ จิตย่อมผ่องใส เกิดความปราโมทย์ ละเครื่องเศร้าหมองแห่งจิตเสียได้<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียรเปรียบเหมือนการ<br>
  ทำกายที่เปื้อนให้สะอาดย่อมมีได้ด้วยความเพียร<br>
  การทำกายที่เปื้อนให้สะอาดย่อมมีได้ด้วยความเพียร เป็นอย่างไร<br>
  คือ การทำกายที่เปื้อนให้สะอาดย่อมมีได้เพราะอาศัยเชือก ผงอาบน้ำ และ<br>
  อาศัยความพยายามอันเหมาะสมแก่เหตุนั้นของบุคคล การทำกายที่เปื้อนให้สะอาด<br>
  ย่อมมีได้ด้วยความเพียร เป็นอย่างนี้แล<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างไร<br>
  คือ อริยสาวกในธรรมวินัยนี้ระลึกถึงพระธรรมว่า พระธรรมเป็นธรรมที่พระ<br>
  ผู้มีพระภาคตรัสไว้ดีแล้ว ฯลฯ อันวิญญูชนพึงรู้เฉพาะตน เมื่อเธอระลึกถึงพระ</p>
<p class="footer">เชิงอรรถ :<br>
  ๑ พรหมอุโบสถ หมายถึงอุโบสถที่รักษาโดยระลึกถึงพระคุณของสัมมาสัมพุทธเจ้า คำว่า
  พรหม ในที่<br>
  นี้หมายถึงพระสัมมาสัมพุทธเจ้า (องฺ.ติก.อ. ๒/๗๑/๒๑๘)<br>
  ๒ ไม่ประกอบด้วยกาล หมายถึงให้ผลไม่จำกัดกาล คือไม่ขึ้นกับกาลเวลา ไม่จำกัดด้วยกาล
  ให้ผลแก<br>
  ผู้ปฏิบัติทุกเวลาทุกโอกาส บรรลุเมื่อใดก็ได้รับผลเมื่อนั้น (องฺ.ทุก.อ. ๒/๕๔/๑๕๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๘๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  ธรรมอยู่ จิตย่อมผ่องใส เกิดความปราโมทย์ ละเครื่องเศร้าหมองแห่งจิตเสียได้<br>
  อริยสาวกนี้เราเรียกว่ารักษาธัมมอุโบสถ๑ อยู่ร่วมกับธรรม และเพราะปรารภธรรม<br>
  จิตของเธอจึงผ่องใส เกิดความปราโมทย์ ละเครื่องเศร้าหมองแห่งจิตเสียได้ การทำ<br>
  จิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างนี้แล (๓ ข)<br>
  ๓. การทำจิตที่เศร้าหมองให้ผ่องแผ้วย่อมมีได้ด้วยความเพียร<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างไร<br>
  คือ อริยสาวกในธรรมวินัยนี้ระลึกถึงพระสงฆ์ว่า พระสงฆ์สาวกของพระผู้มี<br>
  พระภาคเป็นผู้ปฏิบัติดี ปฏิบัติตรง ปฏิบัติถูกทาง ปฏิบัติสมควร ได้แก่ อริยบุคคล
  ๔<br>
  คู่ คือ ๘ บุคคล๒ พระสงฆ์สาวกของพระผู้มีพระภาคนี้เป็นผู้ควรแก่ของที่เขา<br>
  นำมาถวาย ควรแก่ของต้อนรับ ควรแก่ทักษิณา ควรแก่การทำอัญชลี เป็นนาบุญ<br>
  อันยอดเยี่ยมของโลก เมื่อเธอระลึกถึงพระสงฆ์อยู่ จิตย่อมผ่องใส เกิดความ<br>
  ปราโมทย์ ละเครื่องเศร้าหมองแห่งจิตเสียได้<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียรเปรียบเหมือนการ<br>
  ทำผ้าที่เปื้อนให้สะอาดย่อมมีได้ความเพียร<br>
  การทำผ้าที่เปื้อนให้สะอาดย่อมมีได้ด้วยความเพียร เป็นอย่างไร<br>
  คือ การทำผ้าที่เปื้อนให้สะอาดย่อมมีได้เพราะอาศัยเกลือ น้ำด่าง โคมัย น้ำ<br>
  และอาศัยความพยายามอันเหมาะสมแก่เหตุนั้นของบุคคล การทำผ้าที่เปื้อนให้<br>
  สะอาดย่อมมีได้ด้วยความเพียร เป็นอย่างนี้แล<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างไร<br>
  คือ อริยสาวกในธรรมวินัยนี้ระลึกถึงพระสงฆ์ว่า พระสงฆ์สาวกของพระผู้มี<br>
  พระภาคเป็นผู้ปฏิบัติดี ฯลฯ เป็นนาบุญอันยอดเยี่ยมของโลก เมื่อเธอระลึกถึง</p>
<p class="footer">เชิงอรรถ :<br>
  ๑ ธัมมอุโบสถ หมายถึงอุโบสถที่รักษาปรารภโลกุตตรธรรม ๙ ประการ คือ มรรค ๔ ผล ๔
  นิพพาน ๑<br>
  (องฺ.ติก.อ. ๒/๗๑/๒๑๘)<br>
  ๒ ได้แก่ (๑) พระผู้บรรลุโสดาปัตติผล (๒) พระผู้ดำรงอยู่ในโสดาปัตติมรรค (๓) พระผู้บรรลุสกทาคามิผล<br>
  (๔) พระผู้ดำรงอยู่ในสกทาคามิมรรค (๕) พระผู้บรรลุอนาคามิผล (๖) พระผู้ดำรงอยู่ในอนาคามิมรรค<br>
  (๗) พระผู้บรรลุอรหัตตผล (๘) พระผู้ดำรงอยู่ในอรหัตตมรรค (อภิ.ปุ. ๓๖/๒๐๗/๑๙๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๘๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  พระสงฆ์อยู่ จิตย่อมผ่องใส เกิดความปราโมทย์ ละเครื่องเศร้าหมองแห่งจิตเสียได้<br>
  อริยสาวกนี้เราเรียกว่ารักษาสังฆอุโบสถ๑ อยู่ร่วมกับพระสงฆ์ และเพราะปรารภสงฆ์<br>
  จิตของเธอจึงผ่องใส เกิดความปราโมทย์ ละเครื่องเศร้าหมองแห่งจิตเสียได้ การทำ<br>
  จิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างนี้แล (๓ ค)<br>
  ๔. การทำจิตที่เศร้าหมองให้ผ่องแผ้วย่อมมีได้ด้วยความเพียร<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างไร<br>
  คือ อริยสาวกในธรรมวินัยนี้ระลึกถึงศีลของตนที่ไม่ขาด ไม่ทะลุ ไม่ด่าง<br>
  ไม่พร้อย เป็นไทแก่ตัว ท่านผู้รู้สรรเสริญ ไม่ถูกตัณหาและทิฏฐิครอบงำ เป็นไป<br>
  เพื่อสมาธิ เมื่อเธอระลึกถึงศีลอยู่ จิตย่อมผ่องใส เกิดความปราโมทย์ ละเครื่อง<br>
  เศร้าหมองแห่งจิตเสียได้<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียรเปรียบเหมือนการ<br>
  ทำกระจกเงาที่มัวให้ใสย่อมมีได้ด้วยความเพียร<br>
  การทำกระจกเงาที่มัวให้ใสย่อมมีได้ด้วยความเพียร เป็นอย่างไร<br>
  คือ การทำกระจกเงาที่มัวให้ใสย่อมมีได้เพราะอาศัยน้ำมัน เถ้า แปรง และ<br>
  อาศัยความพยายามอันเหมาะสมแก่เหตุนั้นของบุคคล การทำกระจกเงาที่มัวให้ใส<br>
  ย่อมมีได้ด้วยความเพียร เป็นอย่างนี้แล<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างไร<br>
  คือ อริยสาวกในธรรมวินัยนี้ระลึกถึงศีลของตนที่ไม่ขาด ฯลฯ เป็นไปเพื่อสมาธิ<br>
  เมื่อเธอระลึกถึงศีลของตนอยู่ จิตย่อมผ่องใส เกิดความปราโมทย์ ละเครื่อง<br>
  เศร้าหมองแห่งจิตเสียได้ อริยสาวกนี้เราเรียกว่า รักษาสีลอุโบสถ อยู่ร่วมกับศีล<br>
  และเพราะปรารภศีล จิตของเธอจึงผ่องใส เกิดความปราโมทย์ ละเครื่องเศร้าหมอง<br>
  แห่งจิตเสียได้ การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่าง<br>
  นี้แล (๓ ฆ)</p>
<p class="footer">เชิงอรรถ :<br>
  ๑ สังฆอุโบสถ หมายถึงอุโบสถที่รักษาปรารภอริยบุคคล ๘ จำพวก (องฺ.ติก.อ. ๒/๗๑/๒๑๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๘๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  ๕. การทำจิตที่เศร้าหมองให้ผ่องแผ้วย่อมมีได้ด้วยความเพียร<br>
  การทำจิตที่เศร้าหมองให้ผ่องแผ้ว ย่อมมีได้ด้วยความเพียร เป็นอย่างไร<br>
  คือ อริยสาวกในธรรมวินัยนี้ระลึกถึงเทวดาว่า เทวดาชั้นจาตุมหาราช ชั้น<br>
  ดาวดึงส์ ชั้นยามา ชั้นดุสิต ชั้นนิมมานรดี ชั้นปรนิมมิตวสวัตดี เทวดาที่นับเนื่องใน<br>
  หมู่พรหม เทวดาชั้นที่สูงกว่านั้นขึ้นไปมีอยู่ เทวดาเหล่านั้นประกอบด้วยศรัทธาเช่น<br>
  ใด จุติจากภพนี้ไปเกิดในภพนั้น แม้ตัวเราก็มีศรัทธาเช่นนั้นอยู่พร้อม เทวดาเหล่านั้น<br>
  ประกอบด้วยศีลเช่นใด จุติจากภพนี้ไปเกิดในภพนั้น แม้ตัวเราก็มีศีลเช่นนั้นอยู่พร้อม<br>
  เทวดาเหล่านั้นประกอบด้วยสุตะเช่นใด จุติจากภพนี้ไปเกิดในภพนั้น แม้ตัวเราก็มีสุตะ<br>
  เช่นนั้นอยู่พร้อม เทวดาเหล่านั้นประกอบด้วยจาคะเช่นใด จุติจากภพนี้ไปเกิดในภพ<br>
  นั้น แม้ตัวเราก็มีจาคะเช่นนั้นอยู่พร้อม เทวดาเหล่านั้นประกอบด้วยปัญญาเช่นใด<br>
  จุติจากภพนี้ไปเกิดในภพนั้น แม้ตัวเราก็มีปัญญาเช่นนั้นอยู่พร้อม เมื่อเธอระลึกถึง<br>
  ศรัทธา ศีล สุตะ จาคะ และปัญญาทั้งของตนและของเทวดาเหล่านั้นอยู่ จิตย่อม<br>
  ผ่องใส เกิดความปราโมทย์ ละเครื่องเศร้าหมองแห่งจิตเสียได้<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียรเปรียบเหมือนการ<br>
  ทำทองที่หมองให้สุกใสย่อมมีได้ด้วยความเพียร<br>
  การทำทองที่หมองให้สุกใสย่อมมีได้ด้วยความเพียร เป็นอย่างไร<br>
  คือ การทำทองที่หมองให้สุกใสย่อมมีได้เพราะอาศัยเบ้าหลอม เกลือ ยางไม้<br>
  คีมและความพยายามที่เหมาะสมแก่เหตุนั้นของบุคคล การทำทองที่หมองให้สุกใส<br>
  ย่อมมีได้ด้วยความเพียร เป็นอย่างนี้แล<br>
  การทำจิตที่เศร้าหมองให้ผ่องแผ้วย่อมมีได้ด้วยความเพียร เป็นอย่างไร<br>
  คือ อริยสาวกในธรรมวินัยนี้ระลึกถึงเทวดาว่า เทวดาชั้นจาตุมหาราช ชั้น<br>
  ดาวดึงส์ ฯลฯ เทวดาที่นับเนื่องในหมู่พรหม เทวดาชั้นที่สูงกว่านั้นขึ้นไปมีอยู่<br>
  เทวดาเหล่านั้นประกอบด้วยศรัทธาเช่นใด จุติจากภพนี้ไปเกิดในภพนั้น แม้ตัวเราก็<br>
  มีศรัทธาเช่นนั้นอยู่พร้อม เทวดาเหล่านั้นประกอบด้วยศีลเช่นใด ฯลฯ สุตะ ฯลฯ<br>
  จาคะ ฯลฯ เทวดาเหล่านั้นประกอบด้วยปัญญาเช่นใด จุติจากภพนี้ไปเกิดในภพนั้น<br>
  แม้ตัวเราก็มีปัญญาเช่นนั้นอยู่พร้อม เมื่อเธอระลึกถึงศรัทธา ศีล สุตะ จาคะ และ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๘๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  ปัญญาทั้งของตนและของเทวดาเหล่านั้นอยู่ จิตย่อมผ่องใส เกิดความปราโมทย์<br>
  ละเครื่องเศร้าหมองแห่งจิตเสียได้ อริยสาวกนี้เราเรียกว่า รักษาเทวตาอุโบสถ<br>
  อยู่ร่วมกับเทวดา และเพราะปรารภเทวดา จิตของเธอจึงผ่องใส เกิดความปราโมทย์<br>
  ละเครื่องเศร้าหมองแห่งจิตเสียได้ การทำจิตที่เศร้าหมองให้ผ่องแผ้วย่อมมีได้<br>
  ด้วยความเพียร เป็นอย่างนี้แล (๓ ง)<br>
  อริยสาวกนั้นย่อมเห็นประจักษ์ว่า พระอรหันต์ทั้งหลายละเว้นขาดจากการฆ่า<br>
  สัตว์ คือวางทัณฑาวุธ และศัสตราวุธ มีความละอาย มีความเอ็นดู มุ่งประโยชน์<br>
  เกื้อกูลต่อสรรพสัตว์อยู่ตลอดชีวิต แม้เราก็ละเว้นขาดจากการฆ่าสัตว์ คือวางทัณฑาวุธ<br>
  และศัสตราวุธ มีความละอาย มีความเอ็นดู มุ่งประโยชน์เกื้อกูลต่อสรรพสัตว์อยู่<br>
  ตลอดวันหนึ่งและคืนหนึ่งนี้ในวันนี้ เพราะองค์แม้นี้เราชื่อว่าทำตามพระอรหันต์และ<br>
  รักษาอุโบสถ<br>
  พระอรหันต์ทั้งหลายละเว้นขาดจากการลักทรัพย์ คือรับเอาแต่ของที่เขาให้<br>
  มุ่งหวังแต่ของที่เขาให้ ไม่เป็นขโมย เป็นคนสะอาดอยู่ตลอดชีวิต แม้เราก็ละเว้นขาด<br>
  จากการลักทรัพย์ ถือเอาแต่ของที่เขาให้ มุ่งหวังแต่ของที่เขาให้ ไม่เป็นขโมย เป็น<br>
  คนสะอาด อยู่ตลอดวันหนึ่งและคืนหนึ่งนี้ในวันนี้ เพราะองค์แม้นี้เราชื่อว่าทำตาม<br>
  พระอรหันต์และรักษาอุโบสถ<br>
  พระอรหันต์ทั้งหลายละพฤติกรรมอันเป็นข้าศึกต่อพรหมจรรย์๑ คือประพฤติ<br>
  พรหมจรรย์ เว้นห่างไกลจากเมถุนธรรมอันเป็นกิจของชาวบ้านอยู่ตลอดชีวิต แม้เรา<br>
  ก็ละพฤติกรรมอันเป็นข้าศึกแก่พรหมจรรย์ ประพฤติพรหมจรรย์ เว้นห่างไกลจาก<br>
  เมถุนธรรมอันเป็นกิจของชาวบ้านอยู่ตลอดวันหนึ่งและคืนหนึ่งนี้ในวันนี้ เพราะองค์<br>
  แม้นี้เราชื่อว่าทำตามพระอรหันต์และรักษาอุโบสถ<br>
  พระอรหันต์ทั้งหลายละเว้นขาดจากการพูดเท็จ คือพูดแต่คำสัตย์ ดำรงความ<br>
  สัตย์ มีถ้อยคำเป็นหลัก น่าเชื่อถือ ไม่หลอกลวงชาวโลกอยู่ตลอดชีวิต แม้เราก็ละ</p>
<p class="footer">เชิงอรรถ :<br>
  ๑ พรหมจรรย์ มีความหมายหลายนัย ในที่นี้หมายถึงเมถุนวิรัติ หรือการงดเว้นจากเมถุนธรรม
  คือกิจ<br>
  ของคนคู่ การร่วมประเวณีหรือการเสพสังวาสกัน (ที.สี.อ. ๑๘๙/๑๖๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๘๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  เว้นขาดจากการพูดเท็จ คือ พูดแต่คำสัตย์ ดำรงความสัตย์ มีถ้อยคำเป็นหลัก น่าเชื่อถือ<br>
  ไม่หลอกลวงชาวโลกอยู่ตลอดวันหนึ่งและคืนหนึ่งนี้ในวันนี้ เพราะองค์แม้นี้เราชื่อว่า<br>
  ทำตามพระอรหันต์และรักษาอุโบสถ<br>
  พระอรหันต์ทั้งหลายละเว้นขาดจากการเสพของมึนเมาคือสุราและมรัย๑อัน<br>
  เป็นเหตุแห่งความประมาทอยู่ตลอดชีวิต แม้เราก็ละเว้นขาดจากการเสพของมึนเมา<br>
  คือสุราและมรัยอันเป็นเหตุแห่งความประมาทอยู่ตลอดวันหนึ่งและคืนหนึ่งนี้ในวันนี้<br>
  เพราะองค์แม้นี้เราชื่อว่าทำตามพระอรหันต์และรักษาอุโบสถ<br>
  พระอรหันต์ทั้งหลายฉันมื้อเดียว ไม่ฉันตอนกลางคืน เว้นขาดจากการฉัน<br>
  อาหารในเวลาวิกาลอยู่ตลอดชีวิต แม้เราก็ปริโภคมื้อเดียว ไม่บริโภคตอนกลางคืน<br>
  เว้นขาดจากการบริโภคอาหารในเวลาวิกาลอยู่ตลอดวันหนึ่งและคืนหนึ่งนี้ในวันนี้<br>
  เพราะองค์แม้นี้เราชื่อว่าทำตามพระอรหันต์และรักษาอุโบสถ<br>
  พระอรหันต์ทั้งหลายเว้นขาดจากการฟ้อนรำ ขับร้อง ประโคมดนตรี การดู<br>
  การละเล่นอันเป็นข้าศึกแก่กุศล และจากการทัดทรงประดับตกแต่งร่างกายด้วยพวง<br>
  ดอกไม้ ของหอม และเครื่องประทินผิวอันเป็นลักษณะแห่งการแต่งตัวอยู่ตลอด<br>
  ชีวิต แม้เราก็เว้นขาดจากการฟ้อนรำ ขับร้อง ประโคมดนตรี การดูการละเล่นอัน<br>
  เป็นข้าศึกแก่กุศล และจากการทัดทรงประดับตกแต่งร่างกายด้วยพวงดอกไม้ ของ<br>
  หอมและเครื่องประทินผิวอันเป็นลักษณะแห่งการแต่งตัวอยู่ตลอดวันหนึ่งและ<br>
  คืนหนึ่งนี้ในวันนี้ เพราะองค์แม้นี้เราชื่อว่าทำตามพระอรหันต์และรักษาอุโบสถ<br>
  พระอรหันต์ทั้งหลายละเว้นขาดจากที่นอนสูงและที่นอนใหญ่ นอนบนที่นอนต่ำ<br>
  คือบนเตียงหรือบนที่นอนที่ปูลาดด้วยหญ้าอยู่ตลอดชีวิต แม้เราก็ละเว้นขาดจาก<br>
  ที่นอนสูงและที่นอนใหญ่ นอนบนที่นอนต่ำ คือบนเตียงหรือบนที่นอนที่ปูลาดด้วย<br>
  หญ้าอยู่ตลอดวันหนึ่งและคืนหนึ่งนี้ในวันนี้ เพราะองค์แม้นี้เราชื่อว่าทำตามพระ<br>
  อรหันต์และรักษาอุโบสถ</p>
<p class="footer">เชิงอรรถ :<br>
  ๑ สุราและเมรัย หมายถึงสุรา ๕ อย่าง คือ (๑) สุราแป้ง (๒) สุราขนม (๓) สุราข้าวสุก
  (๔) สุราใส่<br>
  เชื้อ (๕) สุราผสมเครื่องปรุง และเมรัย ๕ อย่าง คือ (๑) เครื่องดองดอกไม้ (๒)
  เครื่องดองผลไม้<br>
  (๓) เครื่องดองน้ำอ้อย (๔) เครื่องดองน้ำผึ้ง (๕) เครื่องดองผสมเครื่องปรุง (ขุ.ขุ.อ.
  ๑๗-๑๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๘๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  วิสาขา อริยอุโบสถเป็นอย่างนี้แล อริยอุโบสถที่บุคคลรักษาอย่างนี้แลย่อมมี<br>
  ผลมาก มีอานิสงส์มาก มีความรุ่งเรืองมาก แผ่ไพศาลมาก<br>
  อริยอุโบสถมีผลมากเพียงไร มีอานิสงส์มากเพียงไร มีความรุ่งเรืองมาก<br>
  เพียงไร แผ่ไพศาลมากเพียงไร<br>
  คือ เปรียบเหมือนพระราชาพระองค์ใดพึงครองราชย์ เป็นอิสราธิบดี(เป็นผู้<br>
  ยิ่งใหญ่เหนือกว่าผู้อื่น)แห่งชนบทใหญ่ ๑๖ แคว้นที่สมบูรณ์ด้วยแก้ว ๗ ประการ<br>
  เหล่านี้คือ อังคะ มคธะ กาสี โกสละ วัชชี มัลละ เจตี วังสะ กุรุ ปัญจาละ มัจฉะ<br>
  สุรเสนะ อัสสกะ อวันตี คันธาระ กัมโพชะ การครองราชย์ของพระราชาพระองค์นั้นยัง<br>
  มีค่าไม่ถึงเสี้ยวที่ ๑๖ แห่งอุโบสถที่ประกอบด้วยองค์ ๘ ข้อนั้นเพราะเหตุไร เพราะ<br>
  ราชสมบัติของมนุษย์เมื่อนำไปเปรียบกับสุขที่เป็นทิพย์ถือว่าเป็นของเล็กน้อย<br>
  ๕๐ ปีของมนุษย์เท่ากับวันและคืนหนึ่งของเทวดาชั้นจาตุมหาราช ๓๐ ราตรี<br>
  โดยราตรีนั้น เป็น ๑ เดือน ๑๒ เดือนโดยเดือนนั้น เป็น ๑ ปี ๕๐๐ ปีทิพย์โดย<br>
  ปีนั้น เป็นประมาณอายุของเทวดาชั้นจาตุมหาราช ก็เรื่องนี้เป็นสิ่งที่เป็นไปได้
  คือ<br>
  สตรีหรือบุรุษบางคนในโลกนี้รักษาอุโบสถที่ประกอบด้วยองค์ ๘ หลังจากตายแล้วพึง<br>
  เข้าถึงความเป็นผู้อยู่ร่วมกับเทวดาชั้นจาตุมหาราช ข้อนี้เรากล่าวหมายถึงเรื่องนี้แล<br>
  ว่า ราชสมบัติของมนุษย์เมื่อนำไปเปรียบกับสุขที่เป็นทิพย์ถือว่าเป็นของเล็กน้อย<br>
  ๑๐๐ ปีของมนุษย์เท่ากับวันและคืนหนึ่งของเทวดาชั้นดาวดึงส์ ๓๐ ราตรีโดย<br>
  ราตรีนั้น เป็น ๑ เดือน ๑๒ เดือนโดยเดือนนั้น เป็น ๑ ปี ๑,๐๐๐ ปีทิพย์โดยปีนั้น<br>
  เป็นประมาณอายุของเทวดาชั้นดาวดึงส์ ก็เรื่องนี้เป็นสิ่งที่เป็นไปได้ คือสตรีหรือบุรุษ<br>
  บางคนในโลกนี้รักษาอุโบสถที่ประกอบด้วยองค์ ๘ หลังจากตายแล้วพึงเข้าถึงความ<br>
  เป็นผู้อยู่ร่วมกับเทวดาชั้นดาวดึงส์ ข้อนี้เรากล่าวหมายถึงเรื่องนี้แลว่า ราชสมบัติ<br>
  ของมนุษย์เมื่อนำไปเปรียบกับสุขที่เป็นทิพย์ถือว่าเป็นของเล็กน้อย<br>
  ๒๐๐ ปีของมนุษย์เท่ากับวันและคืนหนึ่งของเทวดาชั้นยามา ๓๐ ราตรีโดยราตรี<br>
  นั้น เป็น ๑ เดือน ๑๒ เดือนโดยเดือนนั้น เป็น ๑ ปี ๒,๐๐๐ ปีทิพย์โดยปีนั้น<br>
  เป็นประมาณอายุของเทวดาชั้นยามา ก็เรื่องนี้เป็นสิ่งที่เป็นไปได้ คือสตรีหรือบุรุษ<br>
  บางคนในโลกนี้รักษาอุโบสถที่ประกอบด้วยองค์ ๘ หลังจากตายแล้วพึงเข้าถึงความ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๘๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑๐. อุโปสถสูตร</p>
<p>
  เป็นผู้อยู่ร่วมกับเทวดาชั้นยามา ข้อนี้เรากล่าวหมายถึงเรื่องนี้แลว่า ราชสมบัติของ<br>
  มนุษย์เมื่อนำไปเปรียบกับสุขที่เป็นทิพย์ถือว่าเป็นของเล็กน้อย<br>
  ๔๐๐ ปีของมนุษย์เท่ากับวันและคืนหนึ่งของเทวดาชั้นดุสิต ๓๐ ราตรีโดยราตรี<br>
  นั้น เป็น ๑ เดือน ๑๒ เดือนโดยเดือนนั้น เป็น ๑ ปี ๔,๐๐๐ ปีทิพย์โดยปีนั้น<br>
  เป็นประมาณอายุของเทวดาชั้นดุสิต ก็เรื่องนี้เป็นสิ่งที่เป็นไปได้ คือสตรีหรือบุรุษ<br>
  บางคนในโลกนี้รักษาอุโบสถที่ประกอบด้วยองค์ ๘ หลังจากตายแล้วพึงเข้าถึงความ<br>
  เป็นผู้อยู่ร่วมกับเทวดาชั้นดุสิต ข้อนี้เรากล่าวหมายถึงเรื่องนี้แลว่า ราชสมบัติของ <br>
  มนุษย์เมื่อนำไปเปรียบกับสุขที่เป็นทิพย์ถือว่าเป็นของเล็กน้อย<br>
  ๘๐๐ ปีของมนุษย์เท่ากับวันและคืนหนึ่งของเทวดาชั้นนิมมานรดี ๓๐ ราตรี<br>
  โดยราตรีนั้น เป็น ๑ เดือน ๑๒ เดือนโดยเดือนนั้น เป็น ๑ ปี ๘,๐๐๐ ปีทิพย์โดย<br>
  ปีนั้น เป็นประมาณอายุของเทวดาชั้นนิมมานรดี ก็เรื่องนี้เป็นสิ่งที่เป็นไปได้
  คือสตรี<br>
  หรือบุรุษบางคนในโลกนี้รักษาอุโบสถที่ประกอบด้วยองค์ ๘ หลังจากตายแล้วพึงเข้า<br>
  ถึงความเป็นผู้อยู่ร่วมกับเทวดาชั้นนิมมานรดี ข้อนี้เรากล่าวหมายถึงเรื่องนี้แลว่า<br>
  ราชสมบัติของมนุษย์เมื่อนำไปเปรียบกับสุขที่เป็นทิพย์ถือว่าเป็นของเล็กน้อย<br>
  ๑,๖๐๐ ปีของมนุษย์เท่ากับวันและคืนหนึ่งของเทวดาชั้นปรนิมมิตวสวัตดี<br>
  ๓๐ ราตรี โดยราตรีนั้น เป็น ๑ เดือน ๑๒ เดือนโดยเดือนนั้น เป็น ๑ ปี ๑๖,๐๐๐<br>
  ปีทิพย์โดยปีนั้น เป็นประมาณอายุของเทวดาชั้นปรนิมมิตวสวัตดี ก็เรื่องนี้เป็นสิ่งที่<br>
  เป็นไปได้ คือสตรีหรือบุรุษบางคนในโลกนี้รักษาอุโบสถที่ประกอบด้วยองค์ ๘ หลัง<br>
  จากตายแล้วพึงเข้าถึงความเป็นผู้อยู่ร่วมกับเทวดาชั้นปรนิมมิตวสวัตดี ข้อนี้เรา<br>
  กล่าวหมายถึงเรื่องนี้แลว่า ราชสมบัติของมนุษย์เมื่อนำไปเปรียบกับสุขที่เป็นทิพย์<br>
  ถือว่าเป็นของเล็กน้อย<br>
  บุคคลไม่พึงฆ่าสัตว์ ไม่พึงลักทรัพย์<br>
  ไม่พึงพูดเท็จ ไม่พึงดื่มน้ำเมา<br>
  พึงงดเว้นจากเมถุนที่เป็นความประพฤติไม่ประเสริฐ<br>
  ไม่พึงบริโภคอาหารในเวลาวิกาล ในเวลากลางคืน<br>
  ไม่พึงทัดทรงดอกไม้ ไม่พึงลูบไล้ของหอม<br>
  และพึงนอนบนเตียง บนพื้น หรือบนที่ที่ปูลาดไว้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๘๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค รวมพระสูตรที่มีในวรรค</p>
<p>
  บัณฑิตทั้งหลายกล่าวว่า<br>
  อุโบสถที่ประกอบด้วยองค์ ๘ นี้แล<br>
  ที่พระพุทธเจ้าผู้ถึงที่สุดทุกข์ทรงประกาศไว้<br>
  ดวงจันทร์ ดวงอาทิตย์ ทั้งสอง<br>
  งดงามส่องสว่างโคจรไปทั่วสถานที่ประมาณเท่าใด<br>
  ก็ดวงจันทร์และดวงอาทิตย์นั้น<br>
  กำจัดความมืดไปในอากาศ<br>
  ทำให้ทิศสว่างไสว ส่องแสงอยู่ในอากาศ<br>
  ทั่วสถานที่ประมาณเท่าใด<br>
  ทรัพย์ คือแก้วมุกดา แก้วมณี แก้วไพฑูรย์<br>
  ทองสิงคีและทองคำ ตลอดถึงทองชื่อว่าหฏกะ<br>
  เท่าที่มีอยู่ในสถานที่ประมาณเท่านั้น<br>
  และแสงจันทร์ หมู่ดาวทั้งหมด ยังไม่ถึงแม้เสี้ยวที่ ๑๖<br>
  ของอุโบสถที่ประกอบด้วยองค์ ๘<br>
  เพราะฉะนั้นแล สตรีหรือบุรุษผู้มีศีล<br>
  รักษาอุโบสถที่ประกอบด้วยองค์ ๘<br>
  ทำบุญที่มีสุขเป็นกำไร ไม่ถูกนินทา ย่อมเข้าถึงสวรรค์</p>

<p class="nc">
  อุโปสถสูตรที่ ๑๐ จบ<br>
  มหาวรรคที่ ๒ จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. ติตถายตนสูตร   ๒. ภยสูตร<br>
   ๓. เวนาคปุรสูตร  ๔. สรภสูตร<br>
   ๕. เกสปุตติสูตร  ๖. สาฬหสูตร<br>
   ๗. กถาวัตถุสูตร  ๘. อัญญติตถิยสูตร<br>
   ๙. อกสลมูลสูตร ๑๐. อุโปสถสูตร</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๙๐ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๑.
    ฉันนสูตร<br>
<br>
  ๓. อานันทวรรค<br>
  หมวดว่าด้วยพระอานนท์<br>
<br>
๑. ฉันนสูตร<br>
  ว่าด้วยฉันนปริพาชก</p>
<p>
  [๗๒] สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ<br>
  บิณฑิกเศรษฐี เขตกรุงสาวัตถี ครั้งนั้นแล ปริพาชกชื่อฉันนะเข้าไปหาท่านพระ<br>
  อานนท์ถึงที่อยู่ ได้สนทนาปราศรัยพอเป็นที่บันเทิงใจพอเป็นที่ระลึกถึงกันแล้วนั่ง<br>
  ณ ที่สมควร ได้เรียนถามท่านพระอานนท์ดังนี้ว่า ท่านอานนท์ แม้พวกท่านก็บัญญัติ<br>
  การละราคะ(ความกำหนัด) โทสะ(ความคิดประทุษร้าย) และโมหะ(ความหลง)หรือ<br>
  พระอานนท์ตอบว่า ผู้มีอายุ พวกเราเองบัญญัติการละราคะ โทสะ และโมหะ<br>
  ฉันนปริพาชกเรียนถามว่า ผู้มีอายุ ก็พวกท่านเห็นโทษในราคะอย่างไร จึง<br>
  บัญญัติการละราคะ เห็นโทษในโทสะอย่างไรจึงบัญญัติการละโทสะ และเห็นโทษใน<br>
  โมหะอย่างไรจึงบัญญัติการละโมหะ<br>
  พระอานนท์ตอบว่า บุคคลผู้มีราคะ ถูกราคะครอบงำ มีจิตถูกราคะกลุ้มรุม<br>
  ย่อมคิดเพื่อเบียดเบียนตนเองบ้าง เพื่อเบียดเบียนผู้อื่นบ้าง เพื่อเบียดเบียนทั้ง<br>
  ๒ ฝ่ายบ้าง เสวยทุกขโทมนัสทางใจบ้าง เมื่อละราคะได้แล้ว เขาย่อมไม่คิดเพื่อ<br>
  เบียดเบียนตนเอง ไม่คิดเพื่อเบียดเบียนผู้อื่น ไม่คิดเพื่อเบียดเบียนทั้ง ๒ ฝ่าย<br>
  ไม่เสวยทุกขโทมนัสทางใจ<br>
  บุคคลผู้มีราคะ ถูกราคะครอบงำ มีจิตถูกราคะกลุ้มรุม ย่อมประพฤติกาย-<br>
  ทุจริต วจีทุจริต และมโนทุจริต เมื่อละราคะได้แล้ว เขาย่อมไม่ประพฤติกายทุจริต<br>
  วจีทุจริต และมโนทุจริต<br>
  บุคคลผู้มีราคะ ถูกราคะครอบงำ มีจิตถูกราคะกลุ้มรุม ย่อมไม่รู้ชัดตามความ<br>
  เป็นจริงถึงประโยชน์ตนบ้าง ประโยชน์ผู้อื่นบ้าง ประโยชน์ทั้ง ๒ ฝ่ายบ้าง เมื่อละ<br>
  ราคะได้แล้ว เขาย่อมรู้ชัดตามความเป็นจริงถึงประโยชน์ตน ประโยชน์ผู้อื่น และ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๙๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๑.
    ฉันนสูตร</p>
<p>
  ประโยชน์ทั้ง ๒ ฝ่าย ราคะนั่นเองทำให้เป็นเหมือนคนตาบอด เป็นเหมือนคนไม่มี<br>
  ดวงตา ทำให้ไม่รู้อะไร มีปัญญามืดบอด เป็นไปในฝ่ายความคับแค้น ไม่เป็นไปเพื่อ<br>
  พระนิพพาน<br>
  บุคคลผู้มีโทสะ ฯลฯ บุคคลผู้มีโมหะ ถูกโมหะครอบงำ มีจิตถูกโมหะกลุ้มรุม<br>
  ย่อมคิดเพื่อเบียดเบียนตนบ้าง เพื่อเบียดเบียนผู้อื่นบ้าง เพื่อเบียดเบียนทั้ง<br>
  ๒ ฝ่ายบ้าง เสวยทุกขโทมนัสทางใจบ้าง เมื่อละโมหะได้แล้ว เขาย่อมไม่คิดเพื่อ<br>
  เบียดเบียนตน ไม่คิดเพื่อเบียดเบียนผู้อื่น ไม่คิดเพื่อเบียดเบียนทั้ง ๒ ฝ่าย
  ไม่<br>
  เสวยทุกขโทมนัสทางใจ<br>
  บุคคลผู้มีโมหะ ถูกโมหะครอบงำ มีจิตถูกโมหะกลุ้มรุม ย่อมประพฤติกาย-<br>
  ทุจริต วจีทุจริต และมโนทุจริต เมื่อละโมหะได้แล้ว เขาย่อมไม่ประพฤติกายทุจริต<br>
  วจีทุจริต และมโนทุจริต<br>
  บุคคลผู้มีโมหะ ถูกโมหะครอบงำ มีจิตถูกโมหะกลุ้มรุม ย่อมไม่รู้ชัดตามความ<br>
  เป็นจริงถึงประโยชน์ตนบ้าง ประโยชน์ผู้อื่นบ้าง ประโยชน์ทั้ง ๒ ฝ่ายบ้าง เมื่อ<br>
  ละโมหะได้แล้ว เขาย่อมรู้ชัดตามความเป็นจริงถึงประโยชน์ตน ประโยชน์ผู้อื่น<br>
  และประโยชน์ทั้ง ๒ ฝ่าย โมหะนั่นเองทำให้เป็นเหมือนคนตาบอด เป็นเหมือนคนไม่<br>
  มีดวงตา ทำให้ไม่รู้อะไร มีปัญญามืดบอด เป็นไปในฝ่ายความคับแค้น ไม่เป็นไป<br>
  เพื่อพระนิพพาน<br>
  พวกเราเห็นโทษในราคะเช่นนี้แลจึงบัญญัติการละราคะ เห็นโทษในโทสะเช่นนี้<br>
  จึงบัญญัติการละโทสะ และเห็นโทษในโมหะเช่นนี้จึงบัญญัติการละโมหะ<br>
  ฉันนปริพาชกเรียนถามว่า ผู้มีอายุ มรรคปฏิปทาเพื่อละราคะ โทสะ และ<br>
  โมหะนั้นมีอยู่หรือ<br>
  พระอานนท์ตอบว่า มรรคปฏิปทาเพื่อละราคะ โทสะ และโมหะนั้นมีอยู่<br>
  ฉันนปริพาชกเรียนถามต่อไปอีกว่า ผู้มีอายุ มรรคปฏิปทาเพื่อละราคะ โทสะ<br>
  และโมหะนั้น เป็นอย่างไร<br>
  พระอานนท์ตอบว่า คืออริยมรรคมีองค์ ๘ นี้แล ได้แก่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๙๒ }</span></p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๒.
    อาชีวกสูตร</p>
<p>
   ๑. สัมมาทิฏฐิ  ๒. สัมมาสังกัปปะ<br>
   ๓. สัมมาวาจา ๔. สัมมากัมมันตะ<br>
   ๕. สัมมาอาชีวะ ๖. สัมมาวายามะ<br>
   ๗. สัมมาสติ ๘. สัมมาสมาธิ<br>
  <br>
  ผู้มีอายุ นี้แลคือมรรคปฏิปทาเพื่อละราคะ โทสะ และโมหะนั้น<br>
  ฉันนปริพาชกกล่าวว่า ผู้มีอายุ มรรคปฏิปทาเพื่อละราคะ โทสะ และโมหะ<br>
  นั่น ดีจริงหนอ และควรที่จะไม่ประมาท</p>

<p class="nc">
  ฉันนสูตรที่ ๑ จบ<br>
<br>
๒. อาชีวกสูตร<br>
  ว่าด้วยสาวกของอาชีวก</p>
<p>
  [๗๓] สมัยหนึ่ง ท่านพระอานนท์อยู่ที่โฆสิตาราม เขตกรุงโกสัมพี ครั้งนั้น<br>
  คหบดีคนหนึ่ง เป็นสาวกของอาชีวก เข้าไปหาท่านพระอานนท์ถึงที่อยู่ ไหว้แล้วนั่ง<br>
  ณ ที่สมควร ได้กล่าวกับท่านพระอานนท์ดังนี้ว่า<br>
  ท่านอานนท์ผู้เจริญ ในโลก คนพวกไหนกล่าวธรรมไว้ดีแล้ว ปฏิบัติดีแล้ว<br>
  ดำเนินไปดีแล้ว<br>
  พระอานนท์ตอบว่า คหบดี ถ้าเช่นนั้น ในเรื่องนี้เราขอย้อนถามท่าน ท่าน<br>
  พึงตอบตามที่ท่านพอใจ ท่านเข้าใจเรื่องนั้นอย่างไร คือคนพวกใดแสดงธรรมเพื่อละ<br>
  ราคะ โทสะ และโมหะ คนพวกนั้นกล่าวธรรมไว้ดีแล้วหรือไม่ หรือท่านมีความ<br>
  เข้าใจในเรื่องนี้อย่างไร<br>
  คหบดีกล่าวว่า ท่านผู้เจริญ คนพวกใดแสดงธรรมเพื่อละราคะ โทสะ และ<br>
  โมหะ คนพวกนั้นชื่อว่ากล่าวธรรมไว้ดีแล้ว ข้าพเจ้ามีความเข้าใจในเรื่องนี้อย่างนี้<br>
  พระอานนท์กล่าวว่า คหบดี ท่านเข้าใจเรื่องนั้นอย่างไร คือคนพวกใด<br>
  ปฏิบัติเพื่อละราคะ โทสะ และโมหะ คนพวกนั้นปฏิบัติดีแล้วในโลกหรือไม่ หรือ<br>
  ท่านมีความเข้าใจในเรื่องนี้อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๙๓ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๒.
    อาชีวกสูตร</p>
<p>
  คหบดีกล่าวว่า ท่านผู้เจริญ คนพวกใดปฏิบัติเพื่อละราคะ โทสะ และโมหะ<br>
  คนพวกนั้นชื่อว่าปฏิบัติดีแล้วในโลก ข้าพเจ้ามีความเข้าใจในเรื่องนี้อย่างนี้<br>
  พระอานนท์กล่าวว่า คหบดี ท่านเข้าใจเรื่องนั้นอย่างไร คือคนพวกใดละ<br>
  ราคะได้แล้ว ตัดรากถอนโคนเหมือนต้นตาลที่ถูกตัดรากถอนโคนไปแล้ว เหลือแต่<br>
  พื้นที่ ทำให้ไม่มี เกิดขึ้นต่อไปไม่ได้ คนพวกใดละโทสะได้แล้ว ฯลฯ คนพวกใดละ<br>
  โมหะได้แล้ว ตัดรากถอนโคนเหมือนต้นตาลที่ถูกตัดรากถอนโคนไปแล้ว เหลือแต่<br>
  พื้นที่ ทำให้ไม่มี เกิดขึ้นต่อไปไม่ได้ คนพวกนั้นดำเนินไปดีแล้วในโลกหรือไม่
  หรือ<br>
  ท่านมีความเข้าใจในเรื่องนี้อย่างไร<br>
  คหบดีกล่าวว่า ท่านผู้เจริญ คนพวกใดละราคะได้แล้ว ตัดรากถอนโคน<br>
  เหมือนต้นตาลที่ถูกตัดรากถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไป<br>
  ไม่ได้ คนพวกใดละโทสะได้แล้ว ฯลฯ คนพวกใดละโมหะได้แล้ว ตัดรากถอนโคน<br>
  เหมือนต้นตาลที่ถูกตัดรากถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไป<br>
  ไม่ได้ คนพวกนั้นชื่อว่าดำเนินไปดีแล้วในโลก ข้าพเจ้ามีความเข้าในเรื่องนี้อย่างนี้<br>
  พระอานนท์กล่าวว่า คหบดี เรื่องนี้ท่านได้ตอบแล้วว่า ท่านผู้เจริญ คนพวก<br>
  ใดแสดงธรรมเพื่อละราคะ โทสะ และโมหะ คนพวกนั้นชื่อว่ากล่าวธรรมไว้ดีแล้ว<br>
  เรื่องนี้ท่านได้ตอบแล้วว่า ท่านผู้เจริญ คนพวกใดปฏิบัติเพื่อละราคะ โทสะ และ<br>
  โมหะ คนพวกนั้นชื่อว่าปฏิบัติดีแล้วในโลก เรื่องนี้ท่านได้ตอบแล้วเหมือนกันว่า<br>
  ท่านผู้เจริญ คนพวกใดละราคะได้แล้ว ตัดรากถอนโคนเหมือนต้นตาลที่ถูกตัดราก<br>
  ถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไปไม่ได้ คนพวกใดละโทสะ<br>
  ได้แล้ว ฯลฯ คนพวกใดละโมหะได้แล้ว ตัดรากถอนโคเหมือนต้นตาลที่ถูกตัดราก<br>
  ถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไปไม่ได้ คนพวกนั้นชื่อว่า<br>
  ดำเนินไปดีแล้วในโลกแล<br>
  คหบดีกล่าวว่า ท่านผู้เจริญ น่าอัศจรรย์จริง ไม่เคยปรากฏ ท่านไม่ยกย่อง<br>
  ธรรมของตนเอง และไม่มีการรุกรานธรรมของผู้อื่น มีแต่แสดงธรรมตามเหตุผล<br>
  กล่าวแต่เนื้อความ และไม่ได้นำความเห็นของตนเข้าไปเกี่ยวข้อง ท่านแสดงธรรม<br>
  เพื่อละราคะ โทสะ และโมหะ ท่านอานนท์ผู้เจริญ ท่านกล่าวธรรมไว้ดีแล้ว ท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๙๔ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๓.
    มหานามสักกสูตร</p>
<p>
  อานนท์ผู้เจริญ ท่านปฏิบัติเพื่อละราคะ โทสะ และโมหะ ท่านปฏิบัติดีแล้วในโลก<br>
  ท่านอานนท์ผู้เจริญ ท่านละราคะได้แล้ว ตัดรากถอนโคนเหมือนต้นตาลที่ถูกตัดราก<br>
  ถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไปไม่ได้ ท่านละโทสะได้แล้ว<br>
  ฯลฯ ท่านละโมหะได้แล้ว ตัดรากถอนโคนเหมือนต้นตาลที่ถูกตัดรากถอนโคนไปแล้ว<br>
  เหลือแต่พื้นที่ ทำให้ไม่มี เกิดขึ้นต่อไปไม่ได้ ท่านดำเนินไปดีแล้วในโลก<br>
  ท่านผู้เจริญ ภาษิตของท่านชัดเจนไพเราะยิ่งนัก ภาษิตของท่านชัดเจนไพเราะ<br>
  ยิ่งนัก พระคุณเจ้าอานนท์ประกาศธรรมแจ่มแจ้งโดยประการต่าง ๆ เปรียบเหมือน<br>
  บุคคลหงายของที่คว่ำ เปิดของที่ปิด บอกทางแก่ผู้หลงทาง หรือตามประทีปในที่มืด<br>
  ด้วยตั้งใจว่า คนมีตาดีจักเห็นรูปได้ ข้าพเจ้านี้ขอถึงพระผู้มีพระภาค พร้อมทั้ง<br>
  พระธรรม และพระสงฆ์เป็นสรณะ ขอพระคุณเจ้าอานนท์จงจำข้าพเจ้าว่าเป็น<br>
  อุบาสกผู้เข้าถึงสรณะ ตั้งแต่วันนี้เป็นต้นไปจนตลอดชีวิต</p>

<p class="nc">
  อาชีวกสูตรที่ ๒ จบ<br>
<br>
๓. มหานามสักกสูตร<br>
  ว่าด้วยเจ้ามหานามศากยะ</p>
<p>
  [๗๔] สมัยหนึ่ง พระผู้มีพระภาคประทับอยู่ ณ นิโครธาราม เขตกรุงกบิลพัสดุ์<br>
  แคว้นสักกะ สมัยนั้น พระผู้มีพระภาคทรงหายจากความอาพาธไม่นาน ครั้งนั้น<br>
  เจ้ามหานามศากยะ เสด็จเข้าไปเฝ้าพระผู้มีพระภาคถึงที่ประทับ ถวายอภิวาทแล้ว<br>
  ประทับนั่ง ณ ที่สมควร ได้กราบทูลพระผู้มีพระภาคดังนี้ว่า<br>
  ข้าแต่พระองค์ผู้เจริญ เป็นเวลานานแล้วที่ข้าพระองค์รู้ทั่วถึงธรรมที่พระผู้มี<br>
  พระภาคแสดงอย่างนี้ว่า ญาณ(ความรู้) เกิดแก่ผู้มีใจเป็นสมาธิ ไม่เกิดแก่ผู้มีใจไม่<br>
  เป็นสมาธิ ข้าแต่พระองค์ผู้เจริญ สมาธิเกิดก่อน ญาณเกิดทีหลัง หรือว่า ญาณเกิด<br>
  ก่อน สมาธิเกิดทีหลัง<br>
  ในขณะนั้น ท่านพระอานนท์ได้มีความดำริว่า พระผู้มีพระภาคเพิ่งจะทรงหาย<br>
  จากความอาพาธได้ไม่นาน เจ้ามหานามศากยะนี้ทูลถามปัญหาที่ลึกซึ้งกับพระผู้มี<br>
  พระภาค ทางที่ดี เราควรนำเจ้ามหานามศากยะไปอีกที่หนึ่งแล้วแสดงธรรม(ให้ฟง)ั<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๙๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๓.
    มหานามสักกสูตร</p>
<p>
  ลำดับนั้น ท่านพระอานนท์พาเจ้ามหานามศากยะหลีกไป ณ ที่สมควรแล้วได้<br>
  กล่าวว่า มหานามะ พระผู้มีพระภาคตรัสศีลที่เป็นของพระเสขะไว้ก็มี ตรัสศีลที่เป็น<br>
  ของพระอเสขะ๑ ไว้ก็มี พระผู้มีพระภาคตรัสสมาธิที่เป็นของพระเสขะ๒ไว้ก็มี ตรัส<br>
  สมาธิที่เป็นของพระอเสขะไว้ก็มี พระผู้มีพระภาคตรัสปัญญาที่เป็นของพระเสขะ<br>
  ไว้ก็มี ตรัสปัญญาที่เป็นของพระอเสขะไว้ก็มี<br>
  ศีลที่เป็นของพระเสขะ เป็นอย่างไร<br>
  คือ ภิกษุในธรรมวินัยนี้มีศีล สำรวมด้วยความสังวรในพระปาติโมกข์อยู่ ฯลฯ<br>
  สมาทานศึกษาอยู่ในสิกขาบททั้งหลาย นี้เรียกว่า ศีลที่เป็นของพระเสขะ<br>
  สมาธิที่เป็นของพระเสขะ เป็นอย่างไร<br>
  คือ ภิกษุในธรรมวินัยนี้สงัดจากกาม ฯลฯ บรรลุจตุตถฌานที่ไม่มีทุกข์ ไม่มี<br>
  สุข มีสติบริสุทธิ์เพราะอุเบกขาอยู่ นี้เรียกว่า สมาธิที่เป็นของพระเสขะ<br>
  ปัญญาที่เป็นของพระเสขะ เป็นอย่างไร<br>
  คือ ภิกษุในธรรมวินัยนี้รู้ชัดตามความเป็นจริงว่า นี้ทุกข์ ฯลฯ นี้ทุกขนิโรธ-<br>
  คามินีปฏปทา นี้เรียกว่า ปัญญาที่เป็นของพระเสขะ<br>
  มหานามะ อริยสาวกนั้นแลผู้เพียบพร้อมด้วยศีลอย่างนี้ เพียบพร้อมด้วย<br>
  สมาธิอย่างนี้ เพียบพร้อมด้วยปัญญาอย่างนี้ ทำให้แจ้งเจโตวิมุตติ ปัญญาวิมุตติอัน<br>
  ไม่มีอาสวะเพราะอาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน พระผู้มีพระ<br>
  ภาคตรัสศีลที่เป็นของพระเสขะไว้ก็มี ตรัสศีลที่เป็นของพระอเสขะไว้ก็มี ตรัสสมาธิที่<br>
  เป็นของพระเสขะไว้ก็มี ตรัสสมาธิที่เป็นของพระอเสขะไว้ก็มี ตรัสปัญญาที่เป็นของ<br>
  พระเสขะไว้ก็มี ตรัสปัญญาที่เป็นของพระอเสขะไว้ก็มีด้วยประการฉะนี้แล</p>
<p class="nc">
  มหานามสักกสูตรที่ ๓ จบ</p>
<p class="footer">เชิงอรรถ :<br>
  ๑ ที่เป็นของพระเสขะ ในที่นี้หมายถึงที่เป็นระดับของพระอริยบุคคล ๗ จำพวกเบื้องต้นในจำนวนพระอริย-<br>
  บุคคลล ๘ (องฺ.ติก.อ. ๒๗๔/๒๒๕, องฺ.จตุกฺก.อ. ๒/๗๘/๓๖๔)<br>
  ๒ ที่เป็นของพระอเสขะ หมายถึงที่เป็นระดับอรหัตตผลของพระขีณาสพ (องฺ.ติก.อ. ๒๗๔/๒๒๕,
  องฺ.ทสก.<br>
  อ. ๓/๑๑๒/๓๗๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๙๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๔.
    นิคัณฐสูตร<br>
<br>
  ๔. นิคัณฐสูตร<br>
  ว่าด้วยนิครนถนาฏบุตร</p>
<p>
  [๗๕] สมัยหนึ่ง ท่านพระอานนท์อยู่ที่กูฏาคารศาลา ป่ามหาวัน เขตกรุง<br>
  เวสาลี สมัยนั้น เจ้าอภัยลิจฉวีและเจ้าบัณฑิตกุมารลิจฉวีพากันเข้าไปหาท่านพระ<br>
  อานนท์ถึงที่อยู่ ไหว้แล้วนั่ง ณ ที่สมควร เจ้าอภัยลิจฉวีผู้นั่ง ณ ที่สมควร ได้เรียน<br>
  ถามท่านพระอานนท์ดังนี้ว่า<br>
  ข้าแต่ท่านผู้เจริญ นิครนถนาฏบุตรเป็นสัพพัญญู(ผู้รู้ทุกสิ่ง) มองเห็นทุกอย่าง<br>
  ปฏิญญาญาณทัสสนะโดยไม่เหลือว่า เมื่อเราเดิน ยืน หลับ และตื่น ญาณทัสสนะ๑<br>
  ก็ปรากฏเป็นนิตย์ เขาบัญญัติว่ากรรมเก่าสิ้นสุดเพราะตบะ(การบำเพ็ญเพียรอย่าง<br>
  หนัก) บัญญัติการกำจัดเหตุได้เพราะไม่ทำกรรมใหม่ ด้วยเหตุนี้ เพราะกรรมสิ้นไป<br>
  ทุกข์จึงสิ้นไป เพราะทุกข์สิ้นไป เวทนาจึงสิ้นไป เพราะเวทนาสิ้นไป ทุกข์ทั้งสิ้นจึงจัก<br>
  เป็นอันสลายไป การล่วงพ้นทุกข์ทั้งสิ้นย่อมมีได้ด้วยความบริสุทธิ์ที่ทำให้กิเลสสิ้นไป<br>
  ซึ่งประจักษ์ชัดด้วยตนเองนี้ ด้วยประการฉะนี้ ข้าแต่ท่านผู้เจริญ ในเรื่องนี้พระผู้มี<br>
  พระภาคตรัสไว้อย่างไร<br>
  ท่านพระอานนท์ตอบว่า ท่านอภัย ความบริสุทธิ์ที่ทำให้กิเลสสิ้นไป ๓ ประการนี้<br>
  อันพระผู้มีพระภาคพระองค์นั้นผู้ทรงรู้ทรงเห็น เป็นพระอรหันต์ ตรัสรู้ด้วยพระองค์<br>
  เองโดยชอบ ตรัสไว้ชอบแล้ว เพื่อความบริสุทธิ์ของสัตว์ทั้งหลาย เพื่อล่วงพ้น<br>
  ความโศก ความร่ำไร เพื่อความสิ้นทุกข์และโทมนัส เพื่อบรรลุธรรมที่ควรรู้ เพื่อทำ<br>
  พระนิพพานให้แจ้ง<br>
  ความบริสุทธิ์ ๓ ประการ อะไรบ้าง คือ<br>
  ๑. ภิกษุในธรรมวินัยนี้มีศีล ฯลฯ สมาทานศึกษาอยู่ในสิกขาบททั้งหลาย<br>
  เธอไม่ทำกรรมใหม่ และรับผลกรรมเก่าแล้วทำให้สิ้นไปโดยคิดว่า<br>
  ความบริสุทธิ์เป็นสิ่งที่ผู้ปฏิบัติจะพึงเห็นชัดด้วยตนเอง ทำให้กิเลสสิ้น<br>
  ไป ไม่ประกอบด้วยกาล ควรเรียกให้มาดู ควรน้อมเข้ามาในตน อัน<br>
  วิญญูชนพึงรู้เฉพาะตน</p>
<p class="footer">เชิงอรรถ :<br>
  ๑ ญาณทัสสนะ หมายถึงพระสัพพัญญุตญาณ (องฺ.ติก.อ. ๒/๗๕/๒๒๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๙๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๕.
    นิเวสกสูตร</p>
<p>
  ๒. ภิกษุนั้นเพียบพร้อมด้วยศีล สงัดจากกาม ฯลฯ บรรลุจตุตถฌานที่ไม่<br>
  มีทุกข์ไม่มีสุข มีสติบริสุทธิ์เพราะอุเบกขาอยู่ เธอไม่ทำกรรมใหม่ และ<br>
  รับผลกรรมเก่าแล้วทำให้สิ้นไปโดยคิดว่า ความบริสุทธิ์เป็นสิ่งที่ผู้<br>
  ปฏิบัติจะพึงเห็นชัดด้วยตนเอง ทำให้กิเลสสิ้นไป ไม่ประกอบด้วยกาล<br>
  ควรเรียกให้มาดู ควรน้อมเข้ามาในตน อันวิญญูชนพึงรู้เฉพาะตน<br>
  ๓. ภิกษุนั้นเพียบพร้อมด้วยศีลอย่างนี้ เพียบพร้อมด้วยสมาธิอย่างนี้<br>
  ทำให้แจ้งเจโตวิมุตติและปัญญาวิมุตติที่ไม่มีอาสวะเพราะอาสวะสิ้นไป<br>
  ด้วยปัญญาอันยิ่งเองเข้าถึงอยู่ในปัจจุบัน เธอไม่ทำกรรมใหม่และรับผล<br>
  กรรมเก่าแล้วทำให้สิ้นไปโดยคิดว่า ความบริสุทธิ์เป็นสิ่งที่ผู้ปฏิบัติจะ<br>
  พึงเห็นชัดด้วยตนเอง ทำให้กิเลสสิ้นไป ไม่ประกอบด้วยกาล ควรเรียก<br>
  ให้มาดู ควรน้อมเข้ามาในตน อันวิญญูชนพึงรู้เฉพาะตน<br>
  ความบริสุทธิ์ที่ทำให้กิเลสสิ้นไป ๓ ประการนี้แลอันพระผู้มีพระภาคพระองค์นั้น<br>
  ผู้ทรงรู้ทรงเห็น เป็นพระอรหันต์ ตรัสรู้ด้วยพระองค์เองโดยชอบ ได้ตรัสไว้ชอบแล้ว<br>
  เพื่อความบริสุทธิ์ของสัตว์ทั้งหลาย เพื่อล่วงพ้นความโศก ความร่ำไร เพื่อความสิ้น<br>
  ทุกข์และโทมนัส เพื่อบรรลุธรรมที่ควรรู้ เพื่อทำพระนิพพานให้แจ้ง<br>
  เมื่อท่านพระอานนท์กล่าวอย่างนี้แล้ว เจ้าบัณฑิตกุมารลิจฉวีได้กล่าวกับเจ้า<br>
  อภัยดังนี้ว่า อภัยเพื่อนรัก ทำไมท่านจึงไม่ชื่นชมคำที่ท่านพระอานนท์กล่าวไว้ดีโดย<br>
  ความเป็นคำสุภาษิตเล่า<br>
  เจ้าอภัยตอบว่า บัณฑิตกุมารเพื่อนรัก ไฉนเราจักไม่ชื่นชมคำที่ท่านพระ<br>
  อานนท์กล่าวไว้ดีโดยความเป็นคำสุภาษิตเล่า ความคิดของผู้ที่ไม่ชื่นชมคำที่ท่าน<br>
  พระอานนท์กล่าวไว้ดีโดยความเป็นคำสุภาษิต พึงเสื่อมแน่นอน</p>

<p class="nc">
  นิคัณฐสูตรที่ ๔ จบ<br>
<br>
๕. นิเวสกสูตร<br>
  ว่าด้วยการชักชวนให้ตั้งมั่นในฐานะ</p>
<p>
  [๗๖] ครั้งนั้น ท่านพระอานนท์เข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควร พระผู้มีพระภาคได้ตรัสกับท่านพระอานนท์ดังนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๙๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๕.
    นิเวสกสูตร</p>
<p>
  อานนท์ เธอทั้งหลายพึงอนุเคราะห์คนเหล่าใด และคนเหล่าใดจะเป็นมิตร<br>
  อำมาตย์ ญาติ สาโลหิต๑ก็ตาม ให้ความสำคัญคำที่ควรรับฟัง เธอทั้งหลายพึง<br>
  ชักชวนคนเหล่านั้นให้ตั้งมั่นให้ดำรงอยู่ในฐานะ ๓ ประการ<br>
  ฐานะ ๓ ประการ อะไรบ้าง คือ<br>
  ๑. พึงชักชวนให้ตั้งมั่นให้ดำรงอยู่ในความเลื่อมใสอันไม่หวั่นไหวในพระพุทธเจ้า<br>
  ว่า แม้เพราะเหตุนี้ พระผู้มีพระภาคพระองค์นั้น เป็นพระอรหันต์<br>
  ตรัสรู้ด้วยพระองค์เองโดยชอบ เพียบพร้อมด้วยวิชชาและจรณะ เสด็จ<br>
  ไปดี รู้แจ้งโลก เป็นสารถีฝึกผู้ที่ควรฝึกได้อย่างยอดเยี่ยม เป็นศาสดา<br>
  ของเทวดาและมนุษย์ทั้งหลาย เป็นพระพุทธเจ้า เป็นพระผู้มีพระภาค<br>
  ๒. พึงชักชวนให้ตั้งมั่นให้ดำรงอยู่ในความเลื่อมใสอันไม่หวั่นไหวในพระธรรม<br>
  ว่า พระธรรมอันพระผู้มีพระภาคตรัสไว้ดีแล้ว ผู้ปฏิบัติจะพึงเห็นชัด<br>
  ด้วยตนเอง ไม่ประกอบด้วยกาล ควรเรียกให้มาดู ควรน้อมเข้ามาในตน<br>
  อันวิญญูชนพึงรู้เฉพาะตน<br>
  ๓. พึงชักชวนให้ตั้งมั่นให้ดำรงอยู่ในความเลื่อมใสอันไม่หวั่นไหวในพระสงฆ์ว่า<br>
  พระสงฆ์สาวกของพระผู้มีพระภาคเป็นผู้ปฏิบัติดี ปฏิบัติตรง ปฏิบัติ<br>
  ถูกทาง ปฏิบัติสมควร ได้แก่ อริยบุคคล ๔ คู่ คือ ๘ บุคคล พระสงฆ์<br>
  สาวกของพระผู้มีพระภาคนี้ เป็นผู้ควรแก่ของที่เขานำมาถวาย ควรแก่<br>
  ของต้อนรับ ควรแก่ทักษิณา ควรแก่การทำอัญชลี เป็นนาบุญอันยอด<br>
  เยี่ยมของโลก<br>
  มหาภูต ๔ คือ ปฐวีธาตุ(ธาตุดิน) อาโปธาตุ(ธาตุน้ำ) เตโชธาตุ(ธาตุไฟ) และ<br>
  วาโยธาตุ(ธาตุลม) อาจกลายเป็นอย่างอื่นได้ แต่พระอริยสาวกผู้ประกอบด้วยความ<br>
  เลื่อมใสอันไม่หวั่นไหวในพระพุทธเจ้า ไม่พึงแปรเป็นอย่างอื่นได้เลย ในเรื่องนั้น
  เป็น<br>
  ไปไม่ได้เลยที่จะแปรเป็นอย่างอื่น คือพระอริยสาวกนั้นผู้ประกอบด้วยความเลื่อมใส<br>
  อันไม่หวั่นไหวในพระพุทธเจ้าจักถือกำเนิดในนรก สัตว์เดรัจฉาน หรือแดนเปรต</p>
<p class="footer">เชิงอรรถ :<br>
  ๑ สาโลหิต หมายถึงผู้ร่วมสายเลือดเดียวกัน ได้แก่ พี่ชาย น้องชาย พี่สาว น้องสาว
  เป็นต้น (องฺ.ติก.อ.<br>
  ๒/๗๖/๒๒๗) หรือญาติฝ่ายมารดา (องฺ.ติก.ฏีกา ๒/๗๖/๒๒๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๙๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๖.
    ปฐมภวสูตร</p>
<p>
  มหาภูต ๔ คือ ปฐวีธาตุ อาโปธาตุ เตโชธาตุ และวาโยธาตุ อาจกลายเป็น<br>
  อย่างอื่นได้ แต่พระอริยสาวกผู้เพียบพร้อมด้วยความเลื่อมใสอันไม่หวั่นไหวในพระ<br>
  ธรรม ฯลฯ แต่พระอริยสาวกผู้ประกอบด้วยความเลื่อมใสอันไม่หวั่นไหวในพระสงฆ์<br>
  ไม่พึงแปรเป็นอย่างอื่นได้เลย ในเรื่องนั้นเป็นไปไม่ได้เลยที่จะแปรเป็นอย่างอื่น
  คือ<br>
  พระอริยสาวกผู้ประกอบด้วยความเลื่อมใสอันไม่หวั่นไหวในพระสงฆ์จักถือกำเนิดในนรก<br>
  สัตว์เดรัจฉาน หรือแดนเปรต<br>
  อานนท์ เธอทั้งหลายพึงอนุเคราะห์คนเหล่าใด และคนเหล่าใดจะเป็นมิตร<br>
  อำมาตย์ ญาติ สาโลหิตก็ตาม ให้ความสำคัญคำที่ควรรับฟัง เธอทั้งหลายพึงชัก<br>
  ชวนคนเหล่านั้นให้ตั้งมั่นให้ดำรงอยู่ในฐานะ ๓ ประการนี้แล</p>

<p class="nc">
  นิเวสกสูตรที่ ๕ จบ<br>
<br>
๖. ปฐมภวสูตร<br>
  ว่าด้วยเหตุเกิดแห่งภพ สูตรที่ ๑</p>
<p>
  [๗๗] ครั้งนั้น ท่านพระอานนท์เข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควร ได้กราบทูลพระผู้มีพระภาคดังนี้ว่า ข้าแต่พระองค์<br>
  ผู้เจริญ พระองค์ตรัสเรียกว่า ภพ ภพ ด้วยเหตุเพียงไร ภพจึงมีได้ พระพุทธเจ้าข้า<br>
  พระผู้มีพระภาคตรัสถามว่า อานนท์ ถ้ากรรมที่อำนวยผลให้ในกามธาตุ<br>
  จักไม่มีแล้ว กามภพพึงปรากฏได้บ้างไหม<br>
  พระอานนท์กราบทูลว่า ไม่พึงปรากฏเลย พระพุทธเจ้าข้า<br>
  พระผู้มีพระภาคตรัสว่า อานนท์ เพราะเหตุนี้แล กรรม๑จึงชื่อว่าเป็นไร่นา<br>
  วิญญาณ๒จึงชื่อว่าเป็นพืช ตัณหาจึงชื่อว่าเป็นยางเหนียว วิญญาณดำรงมั่นอยู่ได้<br>
  เพราะธาตุอย่างหยาบ๓ของสัตว์ที่มีอวิชชาเป็นเครื่องปิดกั้น มีตัณหาเป็นเครื่องผูก<br>
  ใจ การเกิดในภพใหม่จึงมีต่อไปอีกด้วยประการฉะนี้</p>
<p class="footer">เชิงอรรถ :<br>
  ๑ กรรม หมายถึงกุศลกรรมและอกุศลธรรม (องฺ.ติก.อ. ๒/๗๗/๒๒๘)<br>
  ๒ วิญญาณ หมายถึงอภิสังขารวิญญาณที่เกิดร่วม คือเกิดพร้อมกับกรรม (องฺ.ติก.อ.
  ๒/๗๗/๒๒๘,<br>
  องฺ.ติก.ฎีกา ๒/๗๗/๒๓๐)<br>
  ๓ ธาตุอย่างหยาบ หมายถึงกามธาตุ (องฺ.ติก.อ. ๒/๗๗/๒๒๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๐๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๗.ทุติยภวสูตร</p>
<p>
  พระผู้มีพระภาคตรัสถามต่อไปอีกว่า อานนท์ ถ้ากรรมที่อำนวยผลให้ใน<br>
  รูปธาตุจักไม่มีแล้ว รูปภพพึงปรากฏบ้างไหม<br>
  พระอานนท์กราบทูลว่า ไม่พึงปรากฏเลย พระพุทธเจ้าข้า<br>
  พระผู้มีพระภาคตรัสว่า อานนท์ เพราะเหตุนี้แล กรรมจึงชื่อว่าเป็นไร่นา<br>
  วิญญาณจึงชื่อว่าเป็นพืช ตัณหา จึงชื่อว่าเป็นยางเหนียว วิญญาณดำรงมั่นอยู่ได้<br>
  เพราะธาตุอย่างกลาง๑ของสัตว์ที่มีอวิชชาเป็นเครื่องปิดกั้น มีตัณหาเป็นเครื่องผูกใจ<br>
  การเกิดในภพใหม่จึงมีต่อไปอีกด้วยประการฉะนี้<br>
  พระผู้มีพระภาคตรัสถามต่อไปอีกว่า อานนท์ ถ้ากรรมที่อำนวยผลให้ใน<br>
  อรูปธาตุจักไม่มีแล้ว อรูปภพพึงปรากฏบ้างไหม<br>
  พระอานนท์กราบทูลว่า ไม่พึงปรากฏเลย พระพุทธเจ้าข้า<br>
  พระผู้มีพระภาคตรัสว่า อานนท์ เพราะเหตุนี้แล กรรมจึงชื่อว่าเป็นไร่นา<br>
  วิญญาณจึงชื่อว่าเป็นพืช ตัณหาจึงชื่อว่าเป็นยางเหนียว วิญญาณดำรงมั่นอยู่ได้เพราะ<br>
  ธาตุอย่างประณีต๒ของสัตว์ที่มีอวิชชาเป็นเครื่องปิดกั้น มีตัณหาเป็นเครื่องผูกใจ<br>
  การเกิดในภพใหม่จึงมีต่อไปอีกด้วยประการฉะนี้ อานนท์ ภพมีได้ด้วยเหตุดังกล่าว<br>
  มานี้แล</p>

<p class="nc">
  ปฐมภวสูตรที่ ๖ จบ<br>
<br>
๗. ทุติยภวสูตร<br>
  ว่าด้วยเหตุเกิดแห่งภพ สูตรที่ ๒</p>
<p>
  [๗๘] ครั้งนั้น ท่านพระอานนท์เข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควร ได้กราบทูลกับพระผู้มีพระภาคดังนี้ว่า ข้าแต่พระองค์<br>
  ผู้เจริญ พระองค์ตรัสเรียกว่า ภพ ภพ ด้วยเหตุเพียงไร ภพจึงมีได้ พระพุทธเจ้าข้า</p>
<p class="footer">เชิงอรรถ :<br>
  ๑ ธาตุอย่างกลาง หมายถึงรูปธาตุ (องฺ.ติก.อ. ๒/๗๗/๒๒๘)<br>
  ๒ ธาตุอย่างประณีต ในที่นี้หมายถึงอรูปธาตุ (องฺ.ติก.อ. ๒/๗๗/๒๒๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๐๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๗.ทุติยภวสูตร</p>
<p>
  พระผู้มีพระภาคตรัสถามว่า อานนท์ ถ้ากรรมที่อำนวยผลให้ในกามธาตุจัก<br>
  ไม่มีแล้ว กามภพพึงปรากฏบ้างไหม<br>
  พระอานนท์กราบทูลว่า ไม่พึงปรากฏเลย พระพุทธเจ้าข้า<br>
  พระผู้มีพระภาคตรัสว่า อานนท์ เพราะเหตุนี้แล กรรมจึงชื่อว่าเป็นไร่นา<br>
  วิญญาณจึงชื่อว่าเป็นพืช ตัณหาจึงชื่อว่าเป็นยางเหนียว เจตนาแน่วแน่ ความ<br>
  ปรารถนาดำรงมั่นอยู่ได้เพราะธาตุอย่างหยาบของสัตว์ที่มีอวิชชาเป็นเครื่องปิดกั้นมี<br>
  ตัณหาเป็นเครื่องผูกใจ การเกิดในภพใหม่จึงมีต่อไปอีกด้วยประการฉะนี้<br>
  พระผู้มีพระภาคตรัสถามต่อไปอีกว่า อานนท์ ถ้ากรรมที่อำนวยผลให้ในรูป<br>
  ธาตุจักไม่มีแล้ว รูปภพพึงปรากฏบ้างไหม<br>
  พระอานนท์กราบทูลว่า ไม่พึงปรากฏเลย พระพุทธเจ้าข้า<br>
  พระผู้มีพระภาคตรัสว่า อานนท์ เพราะเหตุนี้แล กรรมจึงชื่อว่าเป็นไร่นา<br>
  วิญญาณจึงชื่อว่าเป็นพืช ตัณหาจึงชื่อว่าเป็นยางเหนียว เจตนาแน่วแน่ ความ<br>
  ปรารถนาดำรงมั่นอยู่ได้เพราะธาตุอย่างกลางของสัตว์ที่มีอวิชชาเป็นเครื่องปิดกั้น<br>
  มีตัณหาเป็นเครื่องผูกใจ การเกิดในภพใหม่จึงมีต่อไปอีกด้วยประการฉะนี้<br>
  พระผู้มีพระภาคตรัสถามต่อไปอีกว่า อานนท์ ถ้ากรรมที่อำนวยผลให้ใน<br>
  อรูปธาตุจักไม่มีแล้ว อรูปภพพึงปรากฏบ้างไหม<br>
  พระอานนท์กราบทูลว่า ไม่พึงปรากฏเลย พระพุทธเจ้าข้า<br>
  พระผู้มีพระภาคตรัสว่า อานนท์ เพราะเหตุนี้แล กรรมจึงชื่อว่าเป็นไร่นา<br>
  วิญญาณจึงชื่อว่าเป็นพืช ตัณหาจึงชื่อว่าเป็นยางเหนียว เจตนาแน่วแน่ ความ<br>
  ปรารถนาดำรงมั่นอยู่ได้เพราะธาตุอย่างประณีตของสัตว์ที่มีอวิชชาเป็นเครื่องปิดกั้น<br>
  มีตัณหาเป็นเครื่องผูกใจ การเกิดในภพใหม่จึงมีต่อไปอีกด้วยประการฉะนี้ อานนท์<br>
  ภพมีได้ด้วยเหตุดังกล่าวมานี้แล</p>
<p class="nc">
  ทุติยภวสูตรที่ ๗ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๐๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๙.
    คันธชาตสูตร<br>
<br>
  ๘. สีลัพพตสูตร<br>
  ว่าด้วยผลแห่งศีลและวัตร</p>
<p>
  [๗๙] ครั้งนั้น ท่านพระอานนท์เข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควร พระผู้มีพระภาคจึงได้ตรัสกับท่านพระอานนท์ดังนี้ว่า<br>
  อานนท์ ศีลวัตร ชีวิต๑ พรหมจรรย์ และการบำบวง๒ มีผลทุกอย่างหรือ<br>
  พระอานนท์กราบทูลว่า ข้าแต่พระองค์ผู้เจริญ ในปัญหาเรื่องนี้ไม่พึงตอบ<br>
  โดยแง่เดียว<br>
  พระผู้มีพระภาคตรัสว่า อานนท์ ถ้าเช่นนั้น เธอจงจำแนก<br>
  พระอานนท์กราบทูลว่า ข้าแต่พระองค์ผู้เจริญ เมื่อบุคคลนั้นเสพ(รักษา)<br>
  ศีลวัตร ชีวิต พรหมจรรย์ และการบำบวงใด อกุศลธรรมเจริญยิ่งขึ้น กุศลธรรม<br>
  กลับเสื่อมไป ศีลวัตร ชีวิต พรหมจรรย์ และการบำบวงนั้นชื่อว่าไม่มีผล ข้าแต่<br>
  พระองค์ผู้เจริญ เมื่อบุคคลนั้นเสพศีลวัตร ชีวิต พรหมจรรย์ และการบำบวงใด<br>
  อกุศลธรรมเสื่อมไป กุศลธรรมกลับเจริญยิ่งขึ้น ศีลวัตร ชีวิต พรหมจรรย์ และการ<br>
  บำบวงนั้นชื่อว่ามีผล<br>
  ท่านพระอานนท์ได้กราบทูลเรื่องนี้แล้ว พระศาสดาทรงพอพระทัย ลำดับนั้น<br>
  ท่านพระอานนท์คิดว่า พระศาสดาทรงพอพระทัยเรา จึงลุกจากที่นั่งถวายอภิวาท<br>
  ทำประทักษิณแล้วหลีกไป ครั้นพอท่านพระอานนท์หลีกไปได้ไม่นาน พระผู้มีพระ<br>
  ภาคได้รับสั่งเรียกภิกษุทั้งหลายมาตรัสว่า ภิกษุทั้งหลาย อานนท์ยังเป็นพระเสขะ<br>
  แต่ผู้ที่เสมอกับอานนท์ทางปัญญามิใช่หาได้ง่าย</p>

<p class="nc">
  สีลัพพตสูตรที่ ๘ จบ<br>
<br>
๙. คันธชาตสูตร<br>
  ว่าด้วยกลิ่นหอม</p>
<p>
  [๘๐] ครั้งนั้น ท่านพระอานนท์เข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควรได้กราบทูลพระผู้มีพระภาคดังนี้ว่า</p>
<p class="footer">เชิงอรรถ :<br>
  ๑ ชีวิต ในที่นี้หมายถึงการบำเพ็ญทุกกรกิริยา (องฺ.ติก.อ. ๒/๗๙/๒๒๘, ขุ.อุ.อ.
  ๕๘/๓๗๖)<br>
  ๒ การบำบวง หมายถึงการบนบาน, เซ่นสรวง, บูชา<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๐๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๙.
    คันธชาตสูตร</p>
<p>
  ข้าแต่พระองค์ผู้เจริญ กลิ่นหอม ๓ อย่าง ลอยไปตามลมเท่านั้น ลอยไป<br>
  ทวนลมไม่ได้<br>
  กลิ่นหอม ๓ อย่าง อะไรบ้าง คือ<br>
  ๑. กลิ่นที่เกิดจากราก ๒. กลิ่นที่เกิดจากแก่น<br>
  ๓. กลิ่นที่เกิดจากดอก<br>
  กลิ่นหอม ๓ อย่างนี้แล ลอยไปตามลมเท่านั้น ลอยไปทวนลมไม่ได้ ข้าแต่<br>
  พระองค์ผู้เจริญ กลิ่นหอมที่ลอยไปตามลมก็ได้ ลอยไปทวนลมก็ได้ ลอยไปตามลม<br>
  และทวนลมก็ได้ มีอยู่หรือ<br>
  พระผู้มีพระภาคตรัสตอบว่า อานนท์ กลิ่นหอมที่ลอยไปตามลมก็ได้ ลอยไป<br>
  ทวนลมก็ได้ ลอยไปทั้งตามลมและทวนลมก็ได้ มีอยู่<br>
  ท่านพระอานนท์ทูลถามว่า ข้าแต่พระองค์ผู้เจริญ กลิ่นหอมที่ลอยไปตามลม<br>
  ก็ได้ ลอยไปทวนลมก็ได้ ลอยไปทั้งตามลมและทวนลมก็ได้ เป็นอย่างไร<br>
  พระผู้มีพระภาคตรัสตอบว่า อานนท์ ในโลกนี้สตรีหรือบุรุษในบ้านหรือใน<br>
  ตำบลใดถึงพระพุทธเจ้าเป็นสรณะ ถึงพระธรรมเป็นสรณะ ถึงพระสงฆ์เป็นสรณะ<br>
  เว้นขาดจากการฆ่าสัตว์ เว้นขาดจากการลักทรัพย์ เว้นขาดจากการประพฤติผิด<br>
  ในกาม เว้นขาดจากการพูดเท็จ เว้นขาดจากการเสพของมึนเมาคือสุราและเมรัย<br>
  อันเป็นเหตุแห่งความประมาท เป็นผู้มีศีล มีธรรมงาม มีใจปราศจากความตระหนี่<br>
  อันเป็นมลทิน มีจาคะอันสละแล้ว มีฝ่ามือชุ่ม ยินดีในการสละ ควรแก่การขอ ยินดี<br>
  ในการให้ทานและการจำแนกทาน อยู่ครองเรือน<br>
  สมณพราหมณ์ในทิศทั้งหลายต่างกล่าวสรรเสริญคุณของเขาว่า สตรีหรือ<br>
  บุรุษในบ้านหรือในตำบลโน้นถึงพระพุทธเจ้าเป็นสรณะ ถึงพระธรรมเป็นสรณะ ถึง<br>
  พระสงฆ์เป็นสรณะ เว้นขาดจากการฆ่าสัตว์ เว้นขาดจากการลักทรัพย์ เว้นขาดจาก<br>
  การประพฤติผิดในกาม เว้นขาดจากการพูดเท็จ เว้นขาดจากการเสพของมึนเมา<br>
  คือสุราและเมรัยอันเป็นเหตุแห่งความประมาท เป็นผู้มีศีล มีธรรมงาม มีใจปราศ<br>
  จากความตระหนี่อันเป็นมลทิน มีจาคะอันสละแล้ว มีฝ่ามือชุ่ม ยินดีในการสละ<br>
  ควรแก่การขอ ยินดีในการให้ทานและการจำแนกทาน อยู่ครองเรือน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๐๔ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๑๐.
    จูฬนิกาสูตร</p>
<p>
  แม้พวกเทวดาก็กล่าวสรรเสริญคุณของเขาว่า สตรีหรือบุรุษในบ้านหรือใน<br>
  ตำบลโน้น ถึงพระพุทธเจ้าเป็นสรณะ ฯลฯ ควรแก่การขอ ยินดีในการให้ทานและ<br>
  การจำแนกทาน อยู่ครองเรือน อานนท์ กลิ่นหอมนี้แล ลอยไปตามลมก็ได้ ลอยไป<br>
  ทวนลมก็ได้ ลอยไปทั้งตามลมและทวนลมก็ได้<br>
  กลิ่นดอกไม้ลอยไปทวนลมไม่ได้<br>
  กลิ่นจันทน์ กลิ่นกฤษณา<br>
  หรือกลิ่นกะลำพัก ลอยไปทวนลมไม่ได้<br>
  ส่วนกลิ่นของสัตบุรุษลอยไปทวนลมได้<br>
  เพราะสัตบุรุษขจรไปทั่วทุกทิศ(ด้วยกลิ่นแห่งคุณมีศีลเป็นต้น)</p>

<p class="nc">
  คันธชาตสูตรที่ ๙ จบ<br>
<br>
๑๐. จูฬนิกาสูตร<br>
  ว่าด้วยโลกธาตุขนาดเล็ก</p>
<p>
  [๘๑] ครั้งนั้น ท่านพระอานนท์เข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควร ได้ทูลถามพระผู้มีพระภาคดังนี้ว่า<br>
  ข้าแต่พระองค์ผู้เจริญ ข้าพระองค์ได้รับฟังเรื่องนี้มาเฉพาะพระพักตร์พระผู้มี<br>
  พระภาคว่า อานนท์ สาวกชื่อว่าอภิภูของพระผู้มีพระภาคพระนามว่าสิขีสถิตอยู่ใน<br>
  พรหมโลก ใช้เสียงประกาศให้สหัสสีโลกธาตุรู้เรื่องได้๑ ส่วนพระผู้มีพระภาคอรหันต-<br>
  สัมมาสัมพุทธเจ้าทรงสามารถใช้พระสุรเสียงประกาศให้รู้เรื่องได้ไกลเท่าไร พระพุทธ<br>
  เจ้าข้า<br>
  พระผู้มีพระภาคตรัสว่า อานนท์ นั้นเป็นเพียงสาวก ส่วนตถาคตทั้งหลาย<br>
  ประมาณไม่ได้</p>
<p class="footer">เชิงอรรถ :<br>
  ๑ ใช้เสียงประกาศให้สหัสสีโลกธาตุรู้เรื่องได้ ในที่นี้หมายถึงแสดงธรรมให้ได้ยินเสียง
  พร้อมกับเปล่งรัศมี<br>
  จากสรีระกำจัดความมืดเกิดแสงสว่างได้ไกลถึง ๑,๐๐๐ จักรวาล (องฺ.ติก.อ. ๒/๘๑/๒๓๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๐๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๑๐.
    จูฬนิกาสูตร</p>
<p>
  แม้ครั้งที่ ๒ ท่านพระอานนท์ได้ทูลถามพระผู้มีพระภาคดังนี้ว่า<br>
  ข้าแต่พระองค์ผู้เจริญ ข้าพระองค์ได้รับฟังเรื่องนี้มาเฉพาะพระพักตร์พระผู้มี<br>
  พระภาคว่า อานนท์ สาวกชื่อว่าอภิภูของพระผู้มีพระภาคพระนามว่าสิขีสถิตอยู่ใน<br>
  พรหมโลก ใช้เสียงประกาศให้สหัสสีโลกธาตุรู้เรื่องได้ ส่วนพระผู้มีพระภาคอรหันต-<br>
  สัมมาสัมพุทธเจ้าทรงสามารถใช้พระสุรเสียงประกาศให้รู้เรื่องได้ไกลเท่าไร พระพุทธ<br>
  เจ้าข้า<br>
  พระผู้มีพระภาคตรัสว่า อานนท์ นั้นเป็นเพียงสาวก ส่วนตถาคตทั้งหลาย<br>
  ประมาณไม่ได้<br>
  แม้ครั้งที่ ๓ ท่านพระอานนท์ก็ได้ทูลถามพระผู้มีพระภาคดังนี้ว่า<br>
  ข้าแต่พระองค์ผู้เจริญ ข้าพระองค์ได้รับฟังเรื่องนี้มาเฉพาะพระพักตร์พระผู้มี<br>
  พระภาคว่า อานนท์ สาวกชื่อว่าอภิภูของพระผู้มีพระภาคพระนามว่าสิขีสถิตอยู่ใน<br>
  พรหมโลก ใช้เสียงประกาศให้สหัสสีโลกธาตุรู้เรื่องได้ ส่วนพระผู้มีพระภาคอรหันต-<br>
  สัมมาสัมพุทธเจ้าทรงสามารถใช้พระสุรเสียงประกาศให้รู้เรื่องได้ไกลเท่าไร พระพุทธ<br>
  เจ้าข้า<br>
  พระผู้มีพระภาคตรัสว่า เธอได้ฟังเพียงเรื่องสหัสสีโลกธาตุขนาดเล็ก๑เท่านั้น<br>
  พระอานนท์กราบทูลว่า ข้าแต่พระผู้มีพระภาค บัดนี้เป็นเวลา ข้าแต่พระสุคต<br>
  บัดนี้เป็นเวลาแห่งเทศนาที่พระองค์จะพึงตรัส ภิกษุทั้งหลายได้สดับพระธรรมเทศนาของ<br>
  พระผู้มีพระภาคแล้วจักทรงจำไว้<br>
  พระผู้มีพระภาคตรัสว่า อานนท์ ถ้าเช่นนั้น เธอจงฟัง จงใส่ใจให้ดี เรา<br>
  จักกล่าว<br>
  ท่านพระอานนท์ทูลรับสนองพระดำรัสแล้ว พระผู้มีพระภาคจึงได้ตรัสเรื่องนี้ว่า<br>
  อานนท์ สหัสสีโลกธาตุเท่าโอกาสที่ดวงจันทร์และดวงอาทิตย์โคจรส่องทิศทั้ง<br>
  หลายให้สว่างรุ่งโรจน์ ในสหัสสีโลกธาตุนั้น มีดวงจันทร์ ๑,๐๐๐ ดวง มีดวงอาทิตย์<br>
  ๑,๐๐๐ ดวง มีขุนเขาสิเนรุ ๑,๐๐๐ ลูก มีชมพูทวีป ๑,๐๐๐ มีอปรโคยานทวีป</p>
<p class="footer">เชิงอรรถ :<br>
  ๑ สหัสสีโลกธาตุขนาดเล็ก หมายถึงโลกธาตุที่มี ๑,๐๐๐ จักรวาล (องฺ.ติก.อ. ๒/๘๑/๒๓๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๐๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๓. อานันทวรรค ๑๐.
    จูฬนิกาสูตร</p>
<p>
  ๑,๐๐๐ มีอุตตรกุรุทวีป ๑,๐๐๐ มีปุพพวิเทหทวีป ๑,๐๐๐ มีมหาสมุทร ๔,๐๐๐<br>
  มีท้าวมหาราช ๔,๐๐๐๑มีเทวโลกชั้นจาตุมหาราช ๑,๐๐๐ มีเทวโลกชั้นดาวดึงส์<br>
  ๑,๐๐๐ มีเทวโลกชั้นยามา ๑,๐๐๐ มีเทวโลกชั้นดุสิต ๑,๐๐๐ มีเทวโลกชั้นนิมมานรดี<br>
  ๑,๐๐๐ มีเทวโลกชั้นปรนิมมิตวสวัตดี ๑,๐๐๐ มีพรหมโลก ๑,๐๐๐ นี้เรียกว่า<br>
  สหัสสีโลกธาตุขนาดเล็ก<br>
  โลก ๑,๐๐๐ คูณด้วยโลกธาตุขนาดเล็กนั้น นี้เรียกว่า สหัสสีโลกธาตุขนาด<br>
  กลาง๒ โลก ๑,๐๐๐ คูณด้วยสหัสสีโลกธาตุขนาดกลางนั้น นี้เรียกว่า สหัสสีโลกธาตุ<br>
  ขนาดใหญ่๓<br>
  อานนท์ ตถาคตเมื่อมุ่งหมายพึงใช้เสียงประกาศให้สหัสสีโลกธาตุขนาดใหญ่<br>
  รู้เรื่องได้ หรือใช้เสียงประกาศให้รู้เรื่องได้เท่าที่มุ่งหมาย<br>
  พระอานนท์ทูลถามว่า ข้าแต่พระองค์ผู้เจริญ พระผู้มีพระภาคพึงใช้พระ<br>
  สุรเสียงประกาศให้สหัสสีโลกธาตุขนาดใหญ่รู้เรื่องได้หรือใช้พระสุรเสียงประกาศให้รู้<br>
  เรื่องได้เท่าที่มุ่งหมาย อย่างไร<br>
  พระผู้มีพระภาคตรัสตอบว่า อานนท์ พระตถาคตในโลกนี้พึงแผ่รัศมีไปทั่ว<br>
  สหัสสีโลกธาตุขนาดใหญ่ได้ เมื่อใด หมู่สัตว์พึงจำแสงสว่างนั้นได้ เมื่อนั้น พระ<br>
  ตถาคตพึงเปล่งพระสุรเสียงให้สัตว์เหล่านั้นได้ยิน อานนท์ พระตถาคตพึงใช้<br>
  พระสุรเสียงประกาศให้สหัสสีโลกธาตุขนาดใหญ่รู้เรื่องได้หรือใช้พระสุรเสียงประกาศให้รู้<br>
  เรื่องได้เท่าที่มุ่งหมายอย่างนี้แล<br>
  เมื่อพระผู้มีพระภาคตรัสอย่างนี้แล้ว ท่านพระอานนท์จึงได้กราบทูลคำนี้ว่า<br>
  เป็นลาภของข้าพระองค์หนอ เป็นโชคของข้าพระองค์หนอที่ข้าพระองค์มีพระศาสดา<br>
  ผู้ทรงมีฤทธิ์อย่างนี้ มีอานุภาพอย่างนี้</p>
<p class="footer">เชิงอรรถ :<br>
  ๑ มีท้าวมหาราช ๔,๐๐๐ ในที่นี้หมายถึงในโลกธาตุที่มี ๑,๐๐๐ จักรวาลนั้น แต่ละจักรวาลมีท้าวมหาราช<br>
  อยู่ ๔ องค์ (องฺ.ติก.อ. ๒/๘๑/๒๓๔)<br>
  ๒ สหัสสีโลกธาตุขนาดกลาง หมายถึงโลกธาตุที่มี ๑,๐๐๐,๐๐๐ จักรวาล (องฺ.ติก.อ. ๒/๘๑/๒๓๔)<br>
  ๓ สหัสสีโลกธาตุขนาดใหญ่ หมายถึงโลกธาตุที่มี ๑๐๐,๐๐๐ โกฏิจักรวาล (องฺ.ติก.อ.
  ๒/๘๑/๒๓๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๐๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๑. สมณสูตร</p>
<p>
  เมื่อท่านพระอานนท์กราบทูลอย่างนี้แล้ว ท่านพระอุทายีจึงได้กล่าวกับท่าน<br>
  พระอานนท์ดังนี้ว่า ท่านอานนท์ ถ้าพระศาสดาของท่านทรงมีฤทธิ์อย่างนี้ มี<br>
  อานุภาพอย่างนี้ ในข้อนี้ท่านได้ประโยชน์อะไร<br>
  เมื่อท่านพระอุทายีกล่าวอย่างนี้แล้ว พระผู้มีพระภาคจึงตรัสกับท่านพระอุทายี<br>
  ดังนี้ว่า อุทายี เธออย่าได้กล่าวอย่างนั้น ๆ ถ้าอานนท์ยังไม่หมดราคะมรณภาพไป<br>
  อย่างนี้ไซร้ เพราะจิตที่เลื่อมใสนั้น เธอจะครอบครองความเป็นเจ้าแห่งเทวดาในหมู่<br>
  เทวดา ๗ ครั้ง จะครอบครองความเป็นมหาราชในชมพูทวีปนี้แล ๗ ครั้ง อุทายี<br>
  แต่อานนท์จักปรินิพพานในปัจจุบันชาตินี้แล</p>

<p class="nc">
  จูฬนิกาสูตรที่ ๑๐ จบ<br>
  อานันทวรรคที่ ๓ จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. ฉันนสูตร   ๒. อาชีวกสูตร<br>
   ๓. มหานามสักกสูตร  ๔. นิคัณฐสูตร<br>
   ๕. นิเวสกสูตร  ๖. ปฐมภวสูตร<br>
   ๗. ทุติยภวสูตร  ๘ สีลัพพตสูตร<br>
   ๙. คันธชาตสูตร  ๑๐. จูฬนิกาสูต<br>
  <br>
  ๔. สมณวรรค<br>
  หมวดว่าด้วยสมณะ<br>
  ๑. สมณสูตร<br>
  ว่าด้วยกิจของสมณะ</p>
<p>
  [๘๒] พระผู้มีพระภาคตรัสว่า ภิกษุทั้งหลาย กิจที่สมณะควรทำ เป็นของ<br>
  สมณะ ๓ ประการนี้<br>
  กิจที่สมณะควรทำ เป็นของสมณะ ๓ ประการ อะไรบ้าง คือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๐๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๒. คัทรภสูตร</p>
<p>
   ๑. การสมาทานอธิสีลสิกขา  (สิกขาคือศีลอันยิ่ง)<br>
   ๒. การสมาทานอธิจิตตสิกขา (สิกขาคือจิตอันยิ่ง)<br>
   ๓. การสมาทานอธิปัญญาสิกขา (สิกขาคือปัญญาอันยิ่ง)<br>
  <br>
  กิจที่สมณะควรทำ เป็นของสมณะ ๓ ประการนี้แล<br>
  เพราะเหตุนั้นแล เธอทั้งหลายพึงสำเหนียกอย่างนี้ว่า เราจักมีความพอใจ<br>
  อย่างยิ่งในการสมาทานอธิสีลสิกขา เราจักมีความพอใจอย่างยิ่งในการสมาทานอธิจิตต-<br>
  สิกขา เราจักมีความพอใจอย่างยิ่งในการสมาทานอธิปัญญาสิกขา<br>
  ภิกษุทั้งหลาย เธอทั้งหลายพึงสำเหนียกอย่างนี้แล</p>

<p class="nc">
  สมณสูตรที่ ๑ จบ<br>
<br>
๒. คัทรภสูตร<br>
  ว่าด้วยภิกษุที่ไม่มีไตรสิกขาเปรียบเหมือนลาในฝูงโค</p>
<p>
  [๘๓] ภิกษุทั้งหลาย ลาติดตามฝูงโคไปข้างหลังร้องว่า แม้ตัวเราก็เป็นโค แม้<br>
  ตัวเราก็เป็นโค แต่มันไม่มีสีเหมือนโค ไม่มีเสียงเหมือนโค ไม่มีรอยเท้าเหมือนโค<br>
  มันเพียงแต่ติดตามไปข้างหลังเท่านั้น ร้องว่า แม้ตัวเราก็เป็นโค แม้ตัวเราก็เป็นโค<br>
  แม้ฉันใด<br>
  ภิกษุบางรูปในธรรมวินัยนี้ก็ฉันนั้นเหมือนกัน ติดตามไปข้างหลังหมู่ภิกษุ ประกาศ<br>
  ตนว่า แม้เราก็เป็นภิกษุ แม้เราก็เป็นภิกษุ แต่เธอไม่มีความพอใจในการสมาทาน<br>
  อธิสีลสิกขาเหมือนภิกษุอื่น ไม่มีความพอใจในการสมาทานอธิจิตตสิกขาเหมือนภิกษุอื่น<br>
  ไม่มีความพอใจในการสมาทานอธิปัญญาสิกขาเหมือนภิกษุอื่น ภิกษุนั้นเพียงแต่ติด<br>
  ตามไปข้างหลังหมู่ภิกษุ ประกาศตนว่า แม้เราก็เป็นภิกษุ แม้เราก็เป็นภิกษุ เท่านั้น<br>
  เพราะเหตุนั้นแล เธอทั้งหลายพึงสำเหนียกอย่างนี้ว่า เราจักมีความพอใจ<br>
  อย่างยิ่งในการสมาทานอธิสีลสิกขา เราจักมีความพอใจอย่างยิ่งในการสมาทาน<br>
  อธิจิตตสิกขา เราจักมีความพอใจอย่างยิ่งในการสมาทานอธิปัญญาสิกขา<br>
  ภิกษุทั้งหลาย เธอทั้งหลายพึงสำเหนียกอย่างนี้แล</p>
<p class="nc">
  คัทรภสูตรที่ ๒ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๐๙ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๔. วัชชีปุตตสูตร<br>
<br>
  ๓. เขตตสูตร<br>
  ว่าด้วยกิจเบื้องต้นที่ควรทำในนา</p>
<p>
  [๘๔] ภิกษุทั้งหลาย คหบดีชาวนามีกิจที่ต้องทำในเบื้องต้น ๓ ประการนี้<br>
  กิจที่ต้องทำในเบื้องต้น ๓ ประการ อะไรบ้าง คือ<br>
  คหบดีชาวนาในโลกนี้ ในเบื้องต้น<br>
  ๑. ต้องไถคราดนาให้เรียบร้อย ๒. ต้องเพาะพืชลงไปตามกาลที่ควร<br>
  ๓. ต้องไขน้ำเข้าบ้าง ระบายน้ำออกบ้างตามกาลที่ควร<br>
  คหบดีชาวนามีกิจที่ต้องทำในเบื้องต้น ๓ ประการนี้แล ฉันใด<br>
  ภิกษุก็ฉันนั้นเหมือนกันแล มีกิจที่ต้องทำในเบื้องต้น ๓ ประการนี้<br>
  กิจที่ต้องทำในเบื้องต้น ๓ ประการ อะไรบ้าง คือ<br>
  ๑. การสมาทานอธิสีลสิกขา ๒. การสมาทานอธิจิตตสิกขา<br>
  ๓. การสมาทานอธิปัญญาสิกขา<br>
  ภิกษุมีกิจที่ต้องทำในเบื้องต้น ๓ ประการนี้แล<br>
  เพราะเหตุนั้นแล เธอทั้งหลายพึงสำเหนียกอย่างนี้ว่า เราจักมีความพอใจ<br>
  อย่างยิ่งในการสมาทานอธิสีลสิกขา เราจักมีความพอใจอย่างยิ่งในการสมาทาน<br>
  อธิจิตตสิกขา เราจักมีความพอใจอย่างยิ่งในการสมาทานอธิปัญญาสิกขา<br>
  ภิกษุทั้งหลาย เธอทั้งหลายพึงสำเหนียกอย่างนี้แล</p>

<p class="nc">
  เขตตสูตรที่ ๓ จบ<br>
<br>
๔. วัชชีปุตตสูตร<br>
  ว่าด้วยภิกษุวัชชีบุตร</p>
<p>
  [๘๕] สมัยหนึ่ง พระผู้มีพระภาคประทับอยู่ ณ กูฏาคารศาลา ป่ามหาวัน<br>
  เขตกรุงเวสาลี ครั้งนั้น ภิกษุวัชชีบุตร๑รูปหนึ่งเข้าไปเฝ้าพระผู้มีพระภาคถึงที่ประทับ<br>
  ถวายอภิวาทแล้วนั่ง ณ ที่สมควร ได้กราบทูลพระผู้มีพระภาคดังนี้ว่า</p>
<p class="footer">เชิงอรรถ :<br>
  ๑ วัชชีบุตร หมายถึงเป็นบุตรของวัชชีราชสกุล (องฺ.ติก.อ. ๒/๘๕/๒๓๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๑๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๕. เสกขสูตร</p>
<p>
  ข้าแต่พระองค์ผู้เจริญ สิกขาบท ๑๕๐ ถ้วน๑นี้มาถึงวาระที่จะยกขึ้นแสดง<br>
  เป็นข้อ ๆ ตามลำดับทุกกึ่งเดือน ข้าพระองค์ไม่สามารถศึกษาในสิกขาบทนี้ได้<br>
  พระผู้มีพระภาคตรัสถามว่า ภิกษุ ก็เธอจักสามารถศึกษาในสิกขา ๓ คือ<br>
  อธิสีลสิกขา อธิจิตตสิกขา และอธิปัญญาสิกขาหรือ<br>
  ภิกษุวัชชีบุตรนั้นกราบทูลว่า ข้าแต่พระองค์ผู้เจริญ ข้าพระองค์สามารถ<br>
  ศึกษาในสิกขา ๓ คือ อธิสีลสิกขา อธิจิตตสิกขา และอธิปัญญาสิกขาได้<br>
  พระผู้มีพระภาคจึงตรัสว่า ถ้าเช่นนั้น เธอจงศึกษาในสิกขา ๓ คือ อธิสีลสิกขา<br>
  อธิจิตตสิกขา และอธิปัญญาสิกขา<br>
  เมื่อใด เธอศึกษาอธิสีลสิกขา อธิจิตตสิกขา และอธิปัญญาสิกขา เมื่อนั้น<br>
  เธอผู้ศึกษาอธิศีลสิกขา อธิจิตตสิกขา และอธิปัญญาสิกขาอยู่ ก็จักละราคะ โทสะ<br>
  และโมหะได้ เพราะละราคะ โทสะ และโมหะได้ เธอจักไม่ทำกรรมที่เป็นอกุศล<br>
  จักไม่ประพฤติสิ่งที่เลวทรามอีก<br>
  ครั้นต่อมา ภิกษุนั้นศึกษาอธิสีลสิกขา อธิจิตตสิกขา และอธิปัญญาสิกขา<br>
  เมื่อเธอผู้ศึกษาอธิศีลสิกขา อธิจิตตสิกขา และอธิปัญญาสิกขาอยู่ ก็ละราคะ โทสะ<br>
  และโมหะได้ เพราะละราคะ โทสะ และโมหะได้แล้ว เธอจึงไม่ทำกรรมที่เป็นอกุศล<br>
  ไม่ประพฤติสิ่งที่เลวทรามอีก</p>

<p class="nc">
  วัชชีปุตตสูตรที่ ๔ จบ<br>
<br>
๕. เสกขสูตร<br>
  ว่าด้วยเสกขบุคคล</p>
<p>
  [๘๖] ครั้งนั้น ภิกษุรูปหนึ่งเข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควร ได้กราบทูลพระผู้มีพระภาคดังนี้ว่า</p>
<p class="footer">เชิงอรรถ :<br>
  ๑ สมัยที่พระวัชชีบุตรกราบทูลพระผู้มีพระภาคนั้น สิกขาบทที่ทรงบัญญัติไว้มีเพียง
  ๑๕๐ ข้อ (องฺ.ติก.อ.<br>
  ๒/๘๕/๒๔๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๑๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๖.ปฐมสิกขาสูตร</p>
<p>
  ข้าแต่พระองค์ผู้เจริญ พระองค์ตรัสว่า เสขะ เสขะ บุคคลชื่อว่าเป็นเสขะ<br>
  ด้วยเหตุเพียงเท่าไร<br>
  พระผู้มีพระภาคตรัสตอบว่า ที่เรียกว่า เสขะ เพราะยังต้องศึกษา<br>
  ศึกษาอะไร คือ ศึกษาอธิสีลสิกขาบ้าง อธิจิตตสิกขาบ้าง อธิปัญญาสิกขาบ้าง<br>
  ภิกษุ ที่เรียกว่า เสขะ เพราะยังต้องศึกษาแล<br>
  ญาณ๑ในความสิ้นกิเลสย่อมเกิดขึ้นแก่พระเสขะ<br>
  ผู้กำลังศึกษาและปฏิบัติตามทางสายตรง๒ก่อน<br>
  ลำดับต่อจากนั้นอรหัตตผลจึงเกิด<br>
  ต่อจากนั้น ญาณ๓ในความสิ้นไปแห่งภวสังโยชน์<br>
  ว่า วิมุตติของเราไม่กำเริบ<br>
  ย่อมเกิดขึ้นแก่ท่านผู้หลุดพ้นด้วยอรหัตตผล</p>

<p class="nc">
  เสกขสูตรที่ ๕ จบ<br>
<br>
๖. ปฐมสิกขาสูตร<br>
  ว่าด้วยไตรสิกขา สูตรที่ ๑</p>
<p>
  [๘๗] ภิกษุทั้งหลาย สิกขาบท ๑๕๐ ถ้วนที่กุลบุตรผู้ปรารถนาประโยชน์<br>
  ศึกษาอยู่ มาถึงวาระที่จะยกขึ้นแสดงเป็นข้อ ๆ ตามลำดับทุกกึ่งเดือน สิกขา ๓<br>
  ประการนี้เป็นที่รวมของสิกขาบท ๑๕๐ นั้นทั้งหมด<br>
  สิกขา ๓ ประการ อะไรบ้าง คือ<br>
  ๑. อธิสีลสิกขา ๒. อธิจิตตสิกขา<br>
  ๓. อธิปัญญาสิกขา<br>
  สิกขา ๓ ประการนี้แลเป็นที่รวมของสิกขาบท ๑๕๐ นั้นทั้งหมด</p>
<p class="footer">เชิงอรรถ :<br>
  ๑ ญาณ ในที่นี้หมายถึงมรรคญาณ (องฺ.ติก.อ. ๒/๘๖/๒๔๐-๑)<br>
  ๒ ทางสายตรง ในที่นี้หมายถึงอริยมรรค (องฺ.ติก.อ. ๒/๘๖/๒๔๐)<br>
  ๓ ญาณ ในที่นี้หมายถึงปัจจเวกขณญาณ (องฺ.ติก.อ. ๒/๘๖/๒๔๑)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๑๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๖.ปฐมสิกขาสูตร</p>
<p>
  ภิกษุในธรรมวินัยนี้มีปกติทำศีลให้บริบูรณ์ มีปกติทำสมาธิพอประมาณ มี<br>
  ปกติทำปัญญาพอประมาณ ภิกษุนั้นล่วงละเมิดสิกขาบทเล็กน้อย๑บ้าง ออกจาก<br>
  อาบัติบ้าง ข้อนั้นเพราะเหตุไร เพราะในการต้องอาบัติและการออกจากอาบัติ<br>
  เล็กน้อยนี้ เราไม่กล่าวความเป็นคนไม่เหมาะสม(แก่มรรคผล)ไว้ แต่สิกขาบท๒<br>
  เหล่าใดเป็นเบื้องต้นแห่งพรหมจรรย์ สมควรแก่พรหมจรรย์ ภิกษุนั้นมีศีลประจำตัว<br>
  และมีศีลมั่นคงในสิกขาบทเหล่านั้น ศึกษาในสิกขาบททั้งหลาย เพราะสังโยชน์๓<br>
  ๓ ประการสิ้นไป เธอจึงเป็นโสดาบัน๔ ไม่มีทางตกต่ำ๕ มีความแน่นอนที่จะสำเร็จ<br>
  สัมโพธิ๖ ในวันข้างหน้า<br>
  ภิกษุในธรรมวินัยนี้มีปกติทำศีลให้บริบูรณ์ มีปกติทำสมาธิพอประมาณ มี<br>
  ปกติทำปัญญาพอประมาณ ภิกษุนั้นล่วงละเมิดสิกขาบทเล็กน้อยบ้าง ออกจาก<br>
  อาบัติบ้าง ข้อนั้นเพราะเหตุไร เพราะในการต้องอาบัติและการออกจากอาบัติเล็ก<br>
  น้อยนี้ เราไม่กล่าวความเป็นคนไม่เหมาะสมไว้ แต่สิกขาบทเหล่าใดเป็นเบื้องต้น<br>
  แห่งพรหมจรรย์ สมควรแก่พรหมจรรย์ ภิกษุนั้นมีศีลประจำตัวและมีศีลมั่นคงใน<br>
  สิกขาบทเหล่านั้น สมาทานศึกษาในสิกขาบททั้งหลาย เพราะสังโยชน์ ๓ ประการ<br>
  สิ้นไป และเพราะราคะ โทสะ โมหะเบาบาง เธอจึงเป็นสกทาคามี มาสู่โลกนี้อีก<br>
  เพียงครั้งเดียวก็จะทำที่สุดแห่งทุกข์ได้</p>
<p class="footer">เชิงอรรถ :<br>
  ๑ สิกขาบทเล็กน้อย หมายถึงอาบัติที่เหลือทั้งหมดเว้นปาราชิก ๔ (องฺ.ติก.อ. ๒/๘๗/๒๔๑)<br>
  ๒ สิกขาบท ในที่นี้หมายถึงปาราชิก ๔ (องฺ.ติก.ฏีกา ๒/๘๗/๒๓๔)<br>
  ๓ สังโยชน์ หมายถึงกิเลสที่ผูกมัดใจสัตว์, ธรรมที่มัดสัตว์ไว้กับทุกข์ มี ๑๐ ประการ
  คือ สักกายทิฏฐิ,<br>
  วิจิกิจฉา, สีลัพพตปรามาส, กามฉันทะหรือกามราคะ พยาบาทหรือปฏิฆะ, รูปราคะ, อรูปราคะ,
  มานะ,<br>
  อุทธัจจะ, อวิชชา (ตามนัย องฺ.ทสก. ๒๔/๑๓/๑๔)<br>
  ๔ โสดาบัน หมายถึงผู้ประกอบด้วยอริยมรรคมีองค์ ๘ เพราะคำว่า โสตะ เป็นชื่อของอริยมรรคมีองค์
  ๘<br>
  (อภิ.ปญฺจ.อ. ๓๑/๕๓๐ ดูประกอบใน สํ.ม. ๑๙/๑๐๐๑/๓๐๐)<br>
  ๕ ไม่มีทางตกต่ำ หมายถึงไม่ตกไปในอบาย ๔ คือ นรก กำเนิดสัตว์เดรัจฉาน แดนเปรต
  และพวกอสูร<br>
  (องฺ.ติก.อ. ๒/๘๗/๒๔๒)<br>
  ๖ สัมโพธิ ในที่นี้หมายถึง มรรค ๓ เบื้องสูง (สกทาคามิมรรค อนาคามิมรรค และอรหัตตมรรค)
  (องฺ.ติก.อ.<br>
  ๒/๘๗/๒๔๒, องฺ.ติก.ฏีกา ๒/๘๗/๒๓๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๑๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๗. ทุติยสิกขาสูตร</p>
<p>
  ภิกษุในธรรมวินัยนี้มีปกติทำศีลให้บริบูรณ์ มีปกติทำสมาธิให้บริบูรณ์ มีปกติ<br>
  ทำปัญญาพอประมาณ ภิกษุนั้นล่วงละเมิดสิกขาบทเล็กน้อยบ้าง ออกจากอาบัติบ้าง<br>
  ข้อนั้นเพราะเหตุไร เพราะในการต้องอาบัติและการออกจากอาบัติเล็กน้อยนี้ เราไม่<br>
  กล่าวความเป็นคนไม่เหมาะสมไว้ แต่สิกขาบทเหล่าใดเป็นเบื้องต้นแห่งพรหมจรรย์<br>
  สมควรแก่พรหมจรรย์ ภิกษุนั้นมีศีลประจำตัวและมีศีลมั่นคงในสิกขาบทเหล่านั้น<br>
  สมาทานศึกษาในสิกขาบททั้งหลาย เพราะสังโยชน์เบื้องต่ำ ๕ ประการสิ้นไป เธอ<br>
  จึงเป็นโอปปาติกะ๑ ปรินิพพานในภพนั้น ไม่หวนกลับมาจากโลกนั้นอีก<br>
  ภิกษุในธรรมวินัยนี้มีปกติทำศีลให้บริบูรณ์ มีปกติทำสมาธิให้บริบูรณ์ มีปกติ<br>
  ทำปัญญาพอประมาณ ภิกษุนั้นล่วงละเมิดสิกขาบทเล็กน้อยบ้าง ออกจากอาบัติบ้าง<br>
  ข้อนั้นเพราะเหตุไร เพราะในการต้องอาบัติและการออกจากอาบัติเล็กน้อยนี้ เราไม่<br>
  กล่าวความเป็นคนไม่เหมาะสมไว้ แต่สิกขาบทเหล่าใดเป็นเบื้องต้นแห่งพรหมจรรย์<br>
  สมควรแก่พรหมจรรย์ ภิกษุนั้นมีศีลประจำตัวและมีศีลมั่นคงในสิกขาบทเหล่านั้น<br>
  สมาทานศึกษาในสิกขาบททั้งหลาย เธอทำให้แจ้งเจโตวิมุตติ ปัญญาวิมุตติอันไม่มี<br>
  อาสวะเพราะอาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน<br>
  ภิกษุทั้งหลาย ภิกษุผู้ทำได้เพียงบางส่วนย่อมให้สำเร็จได้บางส่วน ผู้ทำได้<br>
  บริบูรณ์ย่อมให้สำเร็จได้บริบูรณ์ ด้วยประการฉะนี้แล เรากล่าวว่าสิกขาบททั้งหลาย<br>
  ไม่เป็นหมันเลย</p>

<p class="nc">
  ปฐมสิกขาสูตรที่ ๖ จบ<br>
<br>
๗. ทุติยสิกขาสูตร<br>
  ว่าด้วยไตรสิกขา สูตรที่ ๒</p>
<p>
  [๘๘] ภิกษุทั้งหลาย สิกขาบท ๑๕๐ ถ้วนที่กุลบุตรทั้งหลายผู้ปรารถนา<br>
  ประโยชน์ศึกษาอยู่ มาถึงวาระที่จะยกขึ้นแสดงเป็นข้อ ๆ ตามลำดับทุกกึ่งเดือน<br>
  สิกขา ๓ ประการนี้เป็นที่รวมของสิกขาบท ๑๕๐ นั้นทั้งหมด</p>
<p class="footer">เชิงอรรถ :<br>
  ๑ โอปปาติกะ ในที่นี้หมายถึงสัตว์ที่เกิดและเติบโตเต็มที่ทันที และเมื่อจุติ(ตาย)ก็หายวับไปไม่ทิ้งซากศพไว้<br>
  เช่น เทวดาและสัตว์นรก เป็นต้น (เทียบ ที.สี.อ. ๑๗๑/๑๔๙) แต่ในที่นี้หมายถึงพระอนาคามีที่เกิดใน<br>
  สุทธาวาส(ที่อยู่ของท่านผู้บริสุทธิ์) ๕ ชั้น มีชั้นอวิหาเป็นต้น แล้วดำรงภาวะอยู่ในชั้นนั้น
  ๆ ปรินิพพาน<br>
  สิ้นกิเลสในสุทธาวาสนั่นเองไม่กลับมาเกิดเป็นมนุษย์อีก (องฺ.ติก.อ. ๒/๘๗-๘๘/๒๔๒-๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๑๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๗. ทุติยสิกขาสูตร</p>
<p>
  สิกขา ๓ ประการ อะไรบ้าง คือ<br>
  ๑. อธิสีลสิกขา ๒. อธิจิตตสิกขา<br>
  ๓. อธิปัญญาสิกขา<br>
  สิกขา ๓ ประการนี้แลเป็นที่รวมของสิกขาบท ๑๕๐ นั้นทั้งหมด<br>
  ภิกษุในธรรมวินัยนี้มีปกติทำศีลให้บริบูรณ์ มีปกติทำสมาธิพอประมาณ มีปกติ<br>
  ทำปัญญาพอประมาณ ภิกษุนั้นล่วงละเมิดสิกขาบทเล็กน้อยบ้าง ออกจากอาบัติบ้าง<br>
  ข้อนั้นเพราะเหตุไร เพราะในการต้องอาบัติและการออกจากอาบัติเล็กน้อยนี้ เราไม่<br>
  กล่าวความเป็นคนไม่เหมาะสมไว้ แต่สิกขาบทเหล่าใดเป็นเบื้องต้นแห่งพรหมจรรย์<br>
  สมควรแก่พรหมจรรย์ ภิกษุนั้นมีศีลประจำตัวและมีศีลมั่นคงในสิกขาบทเหล่านั้น<br>
  สมาทานศึกษาในสิกขาบททั้งหลาย เพราะสังโยชน์ ๓ ประการสิ้นไป เธอจึงเป็น<br>
  สัตตักขัตตุปรมโสดาบัน๑ ท่องเที่ยวไปในเทวดาและมนุษย์อย่างมาก ๗ ครั้งแล้วทำ<br>
  ที่สุดแห่งทุกข์ได้ เพราะสังโยชน์ ๓ ประการสิ้นไป เธอจึงเป็นโกลังโกลโสดาบัน๒<br>
  ท่องเที่ยวไปสู่ตระกูล๓๒ หรือ ๓ ตระกูล แล้วทำที่สุดแห่งทุกข์ได้ เพราะสังโยชน์
  ๓<br>
  ประการสิ้นไป เธอจึงเป็นเอกพีชีโสดาบัน๔ เกิดเป็นมนุษย์อีกเพียงภพเดียว ก็จะทำที่<br>
  สุดแห่งทุกข์ได้ เพราะสังโยชน์ ๓ ประการสิ้นไปและเพราะราคะ โทสะ โมหะเบาบาง<br>
  เธอจึงเป็นสกทาคามี มาสู่โลกนี้อีกเพียงครั้งเดียว ก็จะทำที่สุดแห่งทุกข์ได้<br>
  ภิกษุในธรรมวินัยนี้มีปกติทำศีลให้บริบูรณ์ มีปกติทำสมาธิให้บริบูรณ์ มีปกติ<br>
  ทำปัญญาพอประมาณ ภิกษุนั้นล่วงละเมิดสิกขาบทเล็กน้อยบ้าง ออกจากอาบัติบ้าง</p>
<p class="footer">เชิงอรรถ :<br>
  ๑ สัตตักขัตตุปรมโสดาบัน หมายถึงพระโสดาบันผู้ละสังโยชน์เบื้องต่ำ ๓ ประการได้แล้ว
  เป็นผู้ไม่ตกไปใน<br>
  อบาย ๔ มีความแน่นอนที่จะตรัสรู้มรรค ๓ เบื้องสูง (องฺติก.อ. ๒/๘๓/๒๔๒) เมื่อจะเกิดในภพใหม่เป็น<br>
  เทวดาหรือมนุษย์ก็เกิดได้ไม่เกิน ๗ ครั้ง (อภิ.ปุ. ๓๖/๓๑/๑๒๒, อภิ.ปญฺจ.อ. ๓๑/๕๓)<br>
  ๒ โกลังโกลโสดาบัน หมายถึงพระโสดาบันผู้เมื่อจะเกิดในภพใหม่เป็นเทวดาหรือมนุษย์ก็เกิดได้
  ๒ หรือ ๓<br>
  ภพ และถ้าเกิดเป็นมนุษย์ก็ไม่เกิดในตระกูลต่ำ คือเกิดในตระกูลที่มีโภคสมบัติมากเท่านั้น
  (อภิ.ปุ. ๓๖/<br>
  ๓๑/๑๒๒-๓, อภิ.ป.ญ.จ.อ. ๓๑/๕)<br>
  ๓ ตระกูล ในที่นี้หมายถึงภพเทวดาหรือมนุษย์ (องฺ.ติก.อ. ๒/๘๘/๒๔๒, อภิ.ปญฺจ.อ.
  ๓๑/๕๔)<br>
  ๔ เอกพีชโสดาบันี หมายถึงผู้มีพืชคืออัตภาพเดียว คือเกิดอีกครั้งเดียวก็จะบรรลุพระอรหัต
  (องฺ.ติก.อ.<br>
  ๒/๘๘/๒๔๒, องฺ.ติก.ฏีกา ๒/๘๘/๒๓๗)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๑๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๗. ทุติยสิกขาสูตร</p>
<p>
  ข้อนั้นเพราะเหตุไร เพราะในการต้องอาบัติและการออกจากอาบัติเล็กน้อยนี้ เราไม่<br>
  กล่าวความเป็นคนไม่เหมาะสมไว้ แต่สิกขาบทเหล่าใดเป็นเบื้องต้นแห่งพรหมจรรย์<br>
  สมควรแก่พรหมจรรย์ ภิกษุนั้นมีศีลประจำตัวและมีศีลมั่นคงในสิกขาบทเหล่านั้น<br>
  ถือปฏิบัติศึกษาในสิกขาบททั้งหลาย เพราะสังโยชน์เบื้องต่ำ ๕ ประการสิ้นไป เธอ<br>
  จึงเป็นอุทธังโสโตอกนิฏฐคามี๑ เพราะสังโยชน์เบื้องต่ำ ๕ ประการสิ้นไป เธอจึงเป็น<br>
  สสังขารปรินิพพายี๒ เพราะสังโยชน์เบื้องต่ำ ๕ ประการสิ้นไป เธอจึงเป็นอสังขาร-<br>
  ปรินิพพายี๓ เพราะสังโยชน์เบื้องต่ำ ๕ ประการสิ้นไป เธอจึงเป็นอุปหัจจปรินิพพายี๔<br>
  เพราะสังโยชน์เบื้องต่ำ ๕ ประการสิ้นไป เธอจึงเป็นอันตราปรินิพพายี๕<br>
  อนึ่ง ภิกษุในธรรมวินัยนี้มีปกติทำศีลให้บริบูรณ์ มีปกติทำสมาธิให้บริบูรณ์<br>
  มีปกติทำปัญญาให้บริบูรณ์ ภิกษุนั้นล่วงละเมิดสิกขาบทเล็กน้อยบ้าง ออกจาก<br>
  อาบัติบ้าง ข้อนั้นเพราะเหตุไร เพราะในการต้องอาบัติและการออกจากอาบัติเล็ก<br>
  น้อยนี้ เราไม่กล่าวความเป็นคนไม่เหมาะสมไว้ แต่สิกขาบทเหล่าใดเป็นเบื้องต้นแห่ง<br>
  พรหมจรรย์ สมควรแก่พรหมจรรย์ ภิกษุนั้นมีศีลประจำตัวและมีศีลมั่นคงในสิกขาบท<br>
  เหล่านั้น สมาทานศึกษาในสิกขาบททั้งหลาย เธอทำให้แจ้งเจโตวิมุตติ ปัญญาวิมุตติ<br>
  อันไม่มีอาสวะเพราะอาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน</p>
<p class="footer">เชิงอรรถ :<br>
  ๑ อุทธังโสโตอกนิฏฐคามี หมายถึงพระอนาคามีผู้มีกระแสในเบื้องบนไปสู่อกนิฏฐภพ คือเกิดในสุทธาวาส<br>
  ภพใดภพหนึ่งแล้วก็จะเกิดเลื่อนต่อไปจนถึงอกนิฏฐภพแล้วจึงปรินิพพานในภพนั้น (องฺ.ติก.อ.
  ๒/๘๘/๒๔๒)<br>
  ๒ สสังขารปรินิพพายี หมายถึงพระอนาคามีผู้เกิดในสุทธาวาสภพใดภพหนึ่งแล้วปรินิพพานโดยต้องใช้<br>
  ความเพียรมาก (องฺ.ติก.อ. ๒/๘๘/๒๔๓)<br>
  ๓ อสังขารปรินิพพายี หมายถึงพระอนาคามีผู้ปรินิพพานโดยไม่ต้องใช้ความเพียรมาก
  (องฺ.ติก.อ.<br>
  ๒/๘๘/๒๔๓)<br>
  ๔ อุปหัจจปรินิพพายี หมายถึงพระอนาคามีผู้เกิดในสุทธาวาสภพใดภพหนึ่งแล้วจวนจะถึงปรินิพพาน
  คือ<br>
  อายุพ้นกึ่งแล้วจวนจะถึงสิ้นอายุจึงปรินิพพาน (องฺ.ติก.อ. ๒/๘๘/๒๔๓)<br>
  ๕อันตราปรินิพพายี หมายถึงพระอนาคามีผู้ปรินิพพานในระหว่าง คือเกิดในสุทธาวาสภพใดภพหนึ่งแล้ว<br>
  อายุยังไม่ถึงกึ่งก็ปรินิพพาน มี ๓ จำพวก คือ พวกที่ ๑ เกิดในสุทธาวาสชั้นอวิหาซึ่งมีอายุ
  ๑,๐๐๐ กัป<br>
  แต่ก็บรรลุพระอรหัตตผลในวันที่เกิด ถ้าไม่บรรลุในวันที่เกิดได้ก็บรรลุไม่เกินภายใน
  ๑๐๐ กัป พวกที่ ๒<br>
  เมื่อไม่สามารถบรรลุพระอรหัตตผลในวันที่เกิดได้ก็บรรลุไม่เกินภายใน ๒๐๐ กัป พวกที่
  ๓ บรรลุพระ<br>
  อรหัตตผลไม่เกินภายใน ๔๐๐ กัป (องฺ.ติก.อ. ๒/๘๘/๒๔๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๑๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๘.ตติยสิกขาสูตร</p>
<p>
  ภิกษุทั้งหลาย ภิกษุผู้ทำได้เพียงบางส่วนย่อมให้สำเร็จได้บางส่วน ผู้ทำได้<br>
  บริบูรณ์ย่อมให้สำเร็จได้บริบูรณ์ ด้วยประการฉะนี้แล เรากล่าวว่าสิกขาบททั้งหลาย<br>
  ไม่เป็นหมันเลย</p>

<p class="nc">
  ทุติยสิกขาสูตรที่ ๗ จบ<br>
<br>
๘. ตติยสิกขาสูตร<br>
  ว่าด้วยการบำเพ็ญไตรสิกขา สูตรที่ ๓</p>
<p>
  [๘๙] ภิกษุทั้งหลาย สิกขาบท ๑๕๐ ถ้วนที่กุลบุตรทั้งหลายผู้ปรารถนา<br>
  ประโยชน์ศึกษาอยู่ มาถึงวาระที่จะยกขึ้นแสดงเป็นข้อ ๆ ตามลำดับทุกกึ่งเดือน<br>
  สิกขา ๓ ประการนี้ เป็นที่รวมของสิกขาบท ๑๕๐ นั้นทั้งหมด<br>
  สิกขา ๓ ประการ อะไรบ้าง คือ<br>
  ๑. อธิสีลสิกขา ๒. อธิจิตตสิกขา<br>
  ๓. อธิปัญญาสิกขา<br>
  สิกขา ๓ ประการนี้แลเป็นที่รวมของสิกขาบท ๑๕๐ นั้นทั้งหมด<br>
  ภิกษุในธรรมวินัยนี้มีปกติทำศีลให้บริบูรณ์ มีปกติทำสมาธิให้บริบูรณ์ มีปกติ<br>
  ทำปัญญาให้บริบูรณ์ ภิกษุนั้นล่วงละเมิดสิกขาบทเล็กน้อยบ้าง ออกจากอาบัติบ้าง<br>
  ข้อนั้นเพราะเหตุไร เพราะในการต้องอาบัติและการออกจากอาบัติเล็กน้อยนี้ เราไม่<br>
  ได้กล่าวความเป็นคนไม่เหมาะสมไว้ แต่สิกขาบทเหล่าใดเป็นเบื้องต้นแห่งพรหมจรรย์<br>
  สมควรแก่พรหมจรรย์ ภิกษุนั้นมีศีลประจำตัวและมีศีลมั่นคงในสิกขาบทเหล่านั้น<br>
  สมาทานศึกษาในสิกขาบททั้งหลาย เธอทำให้แจ้งเจโตวิมุตติ ปัญญาวิมุตติอันไม่มี<br>
  อาสวะเพราะอาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน หรือเมื่อยังไม่<br>
  บรรลุ ยังไม่รู้แจ้งอรหัตนั้น เพราะสังโยชน์เบื้องต่ำ ๕ ประการสิ้นไป เธอจึงเป็น<br>
  อันตราปรินิพพายี หรือเมื่อยังไม่บรรลุ ยังไม่รู้แจ้งอรหัตนั้น เพราะสังโยชน์เบื้องต่ำ<br>
  ๕ ประการสิ้นไป เธอจึงเป็นอุปหัจจปรินิพพายี หรือเมื่อยังไม่บรรลุ ยังไม่รู้แจ้ง<br>
  อรหัตนั้น เพราะสังโยชน์เบื้องต่ำ ๕ ประการสิ้นไป เธอจึงเป็นอสังขารปรินิพพายี<br>
<br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๑๗ }</span></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๙. ปฐมสิกขัตตยสูตร</p>
<p>
  หรือเมื่อยังไม่บรรลุ ยังไม่รู้แจ้งอรหัตนั้น เพราะสังโยชน์เบื้องต่ำ ๕ ประการสิ้นไป<br>
  เธอจึงเป็นสสังขารปรินิพพายี หรือเมื่อยังไม่บรรลุ ยังไม่รู้แจ้งอรหัตนั้น เพราะ<br>
  สังโยชน์เบื้องต่ำ ๕ ประการสิ้นไป เธอจึงเป็นอุทธังโสโตอกนิฏฐคามี หรือเมื่อยัง<br>
  ไม่บรรลุ ยังไม่รู้แจ้งอรหัตนั้น เพราะสังโยชน์ ๓ ประการสิ้นไป และเพราะราคะ<br>
  โทสะ โมหะเบาบาง เธอจึงเป็นสกทาคามี มาสู่โลกนี้อีกเพียงครั้งเดียว ก็จะทำที่สุด<br>
  แห่งทุกข์ได้ หรือเมื่อยังไม่บรรลุ ยังไม่รู้แจ้งอรหัตนั้น เพราะสังโยชน์ ๓ ประการ<br>
  สิ้นไป เธอจึงเป็นเอกพีชีโสดาบัน เกิดเป็นมนุษย์อีกเพียงภพเดียว ก็จะทำที่สุด<br>
  แห่งทุกข์ได้ หรือเมื่อยังไม่บรรลุ ยังไม่รู้แจ้งอรหัตนั้น เพราะสังโยชน์ ๓ ประการ<br>
  สิ้นไป เธอจึงเป็นโกลังโกลโสดาบัน ท่องเที่ยวไปสู่ตระกูล ๒ หรือ ๓ ตระกูล ก็จะ<br>
  ทำที่สุดแห่งทุกข์ได้ หรือเมื่อยังไม่บรรลุ ยังไม่รู้แจ้งอรหัตนั้น เพราะสังโยชน์
  ๓<br>
  ประการสิ้นไป เธอจึงเป็นสัตตักขัตตุปรมโสดาบัน ท่องเที่ยวไปในเทวดาและมนุษย์<br>
  อย่างมาก ๗ ครั้ง ก็จะทำที่สุดแห่งทุกข์ได้<br>
  ภิกษุทั้งหลาย ภิกษุผู้ทำได้บริบูรณ์ย่อมให้สำเร็จได้บริบูรณ์ ผู้ทำได้เพียงบาง<br>
  ส่วนย่อมให้สำเร็จได้บางส่วน ด้วยประการฉะนี้แล เรากล่าวว่าสิกขาบททั้งหลาย<br>
  ไม่เป็นหมันเลย</p>

<p class="nc">
  ตติยสิกขาสูตรที่ ๘ จบ<br>
<br>
๙. ปฐมสิกขัตตยสูตร<br>
  ว่าด้วยไตรสิกขา สูตรที่ ๑</p>
<p>
  [๙๐] ภิกษุทั้งหลาย สิกขา ๓ ประการนี้<br>
  สิกขา ๓ ประการ อะไรบ้าง คือ<br>
  ๑. อธิสีลสิกขา ๒. อธิจิตตสิกขา<br>
  ๓. อธิปัญญาสิกขา<br>
  อธิสีลสิกขา เป็นอย่างไร<br>
  คือ ภิกษุในธรรมวินัยนี้มีศีล ฯลฯ สมาทานศึกษาอยู่ในสิกขาบททั้งหลาย<br>
  นี้เรียกว่า อธิสีลสิกขา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๑๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๑๐. ทุติยสิกขัตยสูตร</p>
<p>
  อธิจิตตสิกขา เป็นอย่างไร<br>
  คือ ภิกษุในธรรมวินัยนี้สงัดจากกามทั้งหลาย ฯลฯ บรรลุจตุตถฌานที่ไม่มี<br>
  ทุกข์ ไม่มีสุข มีสติบริสุทธิ์เพราะอุเบกขาอยู่ นี้เรียกว่า อธิจิตตสิกขา<br>
  อธิปัญญาสิกขา เป็นอย่างไร<br>
  คือ ภิกษุในธรรมวินัยนี้รู้ชัดตามความเป็นจริงว่า นี้ทุกข์ ฯลฯ นี้ทุกขนิโรธ-<br>
  คามินีปฏิปทา นี้เรียกว่า อธิปัญญาสิกขา<br>
  ภิกษุทั้งหลาย สิกขา ๓ ประการนี้แล</p>

<p class="nc">
  ปฐมสิกขัตตยสูตรที่ ๙ จบ<br>
<br>
๑๐. ทุติยสิกขัตตยสูตร<br>
  ว่าด้วยไตรสิกขา สูตรที่ ๒</p>
<p>
  [๙๑] ภิกษุทั้งหลาย สิกขา ๓ ประการนี้<br>
  สิกขา ๓ ประการ อะไรบ้าง คือ<br>
  ๑. อธิสีลสิกขา ๒. อธิจิตตสิกขา<br>
  ๓. อธิปัญญาสิกขา<br>
  อธิสีลสิกขา เป็นอย่างไร<br>
  คือ ภิกษุในธรรมวินัยนี้มีศีล ฯลฯ สมาทานศึกษาอยู่ในสิกขาบททั้งหลาย<br>
  นี้เรียกว่า อธิสีลสิกขา<br>
  อธิจิตตสิกขา เป็นอย่างไร<br>
  คือ ภิกษุในธรรมวินัยนี้สงัดจากกามทั้งหลาย ฯลฯ บรรลุจตุตถฌานที่ไม่มี<br>
  ทุกข์ ไม่มีสุข มีสติบริสุทธิ์เพราะอุเบกขาอยู่ นี้เรียกว่า อธิจิตตสิกขา<br>
  อธิปัญญาสิกขา เป็นอย่างไร<br>
  คือ ภิกษุในธรรมวินัยนี้ทำให้แจ้งเจโตวิมุตติ ปัญญาวิมุตติอันไม่มีอาสวะเพราะ<br>
  อาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน นี้เรียกว่า อธิปัญญาสิกขา<br>
  ภิกษุทั้งหลาย สิกขา ๓ ประการนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๑๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๑๑. ปังกธาสูตร</p>
<p>
  ภิกษุผู้มีความเพียร มีความเข้มแข็ง<br>
  มีปัญญา เพ่งพินิจ มีสติ<br>
  คุ้มครองอินทรีย์ ครอบงำทุกทิศด้วยอัปปมาณสมาธิ๑<br>
  ประพฤติอธิสีลสิกขา อธิจิตตสิกขา และอธิปัญญาสิกขา<br>
  เมื่อก่อนฉันใด ภายหลังก็ฉันนั้น<br>
  ภายหลังฉันใด เมื่อก่อนก็ฉันนั้น<br>
  เบื้องต่ำฉันใด เบื้องบนก็ฉันนั้น<br>
  เบื้องบนฉันใด เบื้องต่ำก็ฉันนั้น<br>
  กลางวันฉันใด กลางคืนก็ฉันนั้น<br>
  กลางคืนฉันใด กลางวันก็ฉันนั้น<br>
  ภิกษุเช่นนั้น บัณฑิตกล่าวว่าเป็นนักศึกษา<br>
  เป็นนักปฏิบัติ และมีความประพฤติบริสุทธิ์<br>
  ภิกษุเช่นนั้น บัณฑิตกล่าวว่าเป็นผู้ตรัสรู้ชอบ๒<br>
  เป็นนักปราชญ์ เป็นผู้ถึงที่สุดแห่งการปฏิบัติในโลก<br>
  ท่านผู้ประกอบด้วยวิมุตติอันเป็นที่สิ้นตัณหา<br>
  ย่อมมีจิตหลุดพ้นจากสังขารธรรมเพราะวิญญาณดับสนิท<br>
  เหมือนความดับแห่งประทีปฉะนั้น</p>

<p class="nc">
  ทุติยสิกขัตตยสูตรที่ ๑๐ จบ<br>
<br>
๑๑. ปังกธาสูตร<br>
  ว่าด้วยตำบลปังกธา</p>
<p>
  [๙๒] สมัยหนึ่ง พระผู้มีพระภาคเสด็จจาริกไปในแคว้นโกศล พร้อมด้วย<br>
  ภิกษุสงฆ์หมู่ใหญ่ เสด็จถึงตำบลของแคว้นโกศลชื่อปังกธา ทราบว่า พระผู้มีพระ<br>
  ภาคประทับอยู่ ณ ตำบลปังกธาของชาวโกศลนั้น</p>
<p class="footer">เชิงอรรถ :<br>
  ๑ อัปปมาณสมาธิ หมายถึงสมาธิที่สัมปยุตด้วยอรหัตตมรรค (องฺ.ติก.อ. ๒/๙๑/๒๔๕)<br>
  ๒ ตรัสรู้ชอบ ในที่นี้หมายถึงตรัสรู้อริยสัจ ๔ (องฺ.ติก.อ. ๒/๙๑/๒๔๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๒๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๑๑. ปังกธาสูตร</p>
<p>
  สมัยนั้น ภิกษุชื่อกัสสปโคตร เป็นเจ้าอาวาสอยู่ที่ตำบลปังกธา ทราบมาว่า ณ<br>
  ที่นั้น พระผู้มีพระภาคทรงชี้แจงให้เหล่าภิกษุเห็นชัด ชวนให้อยากรับเอาไปปฏิบัติ<br>
  เร้าใจให้อาจหาญแกล้วกล้า ปลอบชโลมใจให้สดชื่นร่าเริงด้วยธรรมีกถาที่ประกอบด้วย<br>
  สิกขาบท เมื่อพระผู้มีพระภาคทรงชี้แจงให้เหล่าภิกษุเห็นชัด ชวนให้อยากรับเอาไป<br>
  ปฏิบัติ เร้าใจให้อาจหาญแกล้วกล้า ปลอบชโลมใจให้สดชื่นร่าเริงด้วยธรรมีกถาที่<br>
  ประกอบด้วยสิกขาบทอยู่ ภิกษุกัสสปโคตรได้มีความขัดใจ ไม่ยินดีว่า สมณะนี้<br>
  ขัดเกลากิเลสยิ่งนัก<br>
  พระผู้มีพระภาคประทับอยู่ ณ ตำบลปังกธาตามพระอัธยาศัยแล้ว เสด็จจาริก<br>
  ไปทางกรุงราชคฤห์ เสด็จจาริกไปโดยลำดับจนถึงกรุงราชคฤห์ ประทับอยู่ ณ ภูเขา<br>
  คิชฌกูฏ เขตกรุงราชคฤห์นั้น<br>
  เมื่อพระผู้มีพระภาคเสด็จหลีกไปไม่นาน ภิกษุกัสสปโคตรได้มีความรำคาญ<br>
  เดือดร้อนใจว่า ไม่ใช่ลาภของเราหนอ เราไม่มีลาภหนอ เราได้ชั่วแล้วหนอ เราได้<br>
  ไม่ดีแล้วหนอ ที่เมื่อพระผู้มีพระภาคทรงชี้แจงให้เหล่าภิกษุเห็นชัด ชวนให้อยากรับ<br>
  เอาไปปฏิบัติ เร้าใจให้อาจหาญแกล้วกล้า ปลอบชโลมใจให้สดชื่นร่าเริงด้วยธรรมีกถา<br>
  ที่ประกอบด้วยสิกขาบท ได้มีความขัดใจ ไม่ยินดีว่า สมณะนี้ขัดเกลากิเลสยิ่งนัก<br>
  จะเป็นการดี ถ้าเราจะพึงเข้าไปเฝ้าพระผู้มีพระภาคถึงที่ประทับแล้วแสดงโทษโดย<br>
  ความเป็นโทษในสำนักพระผู้มีพระภาค<br>
  ลำดับนั้น ภิกษุกัสสปโคตรเก็บเสนาสนะ ถือบาตรจีวร หลีกไปทางกรุง<br>
  ราชคฤห์ เข้าไปเฝ้าพระผู้มีพระภาคถึงที่ประทับ ณ ภูเขาคิชฌกูฏ เขตกรุงราชคฤห์<br>
  ถวายอภิวาทแล้วนั่ง ณ ที่สมควร ได้กราบทูลพระผู้มีพระภาคดังนี้ว่า<br>
  ข้าแต่พระองค์ผู้เจริญ สมัยหนึ่ง พระผู้มีพระภาคประทับอยู่ ณ ตำบล<br>
  ปังกธาของชาวโกศล ณ ที่นั้น พระผู้มีพระภาคทรงชี้แจงให้เหล่าภิกษุเห็นชัด ชวน<br>
  ให้อยากรับเอาไปปฏิบัติ เร้าใจให้อาจหาญแกล้วกล้า ปลอบชโลมใจให้สดชื่นร่าเริง<br>
  ด้วยธรรมีกถาที่ประกอบด้วยสิกขาบท เมื่อพระผู้มีพระภาคทรงชี้แจงให้เหล่าภิกษุ<br>
  เห็นชัด ชวนให้อยากรับเอาไปปฏิบัติ เร้าใจให้อาจหาญแกล้วกล้า ปลอบชโลมใจให้<br>
  สดชื่นร่าเริงด้วยธรรมีกถาที่ประกอบด้วยสิกขาบทอยู่ ข้าพระองค์นั้นได้มีความขัดใจ<br>
  ไม่ยินดีว่า สมณะนี้ขัดเกลากิเลสยิ่งนัก ครั้นพระผู้มีพระภาคประทับอยู่ ณ ตำบล<br>
<br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๒๑ }</span></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๑๑. ปังกธาสูตร</p>
<p>
  ปังกธาตามพระอัธยาศัยแล้ว เสด็จจาริกไปทางกรุงราชคฤห์ เมื่อพระผู้มีพระภาค<br>
  เสด็จหลีกไปไม่นาน ข้าพระองค์นั้นได้มีความรำคาญเดือดร้อนใจว่า ไม่ใช่ลาภของ<br>
  เราหนอ เราไม่มีลาภหนอ เราได้ชั่วแล้วหนอ เราไม่ได้ดีแล้วหนอ ที่เมื่อพระผู้มี<br>
  พระภาคทรงชี้แจงให้เหล่าภิกษุเห็นชัด ชวนให้อยากรับเอาไปปฏิบัติ เร้าใจให้<br>
  อาจหาญแกล้วกล้า ปลอบชโลมใจให้สดชื่นร่าเริงด้วยธรรมีกถาที่ประกอบด้วยสิกขาบท<br>
  เรากลับมีความขัดใจไม่ยินดีว่า สมณะนี้ขัดเกลากิเลสยิ่งนัก จะเป็นการดี ถ้าเรา<br>
  จะพึงเข้าไปเฝ้าพระผู้มีพระภาคถึงที่ประทับแล้วแสดงโทษโดยความเป็นโทษในสำนัก<br>
  พระผู้มีพระภาค โทษได้ถึงตัวข้าพระองค์ผู้โง่เขลา งมงาย ไม่ฉลาด เมื่อพระผู้มีพระ<br>
  ภาคทรงชี้แจงให้เหล่าภิกษุเห็นชัด ชวนให้อยากรับเอาไปปฏิบัติ เร้าใจให้อาจหาญ<br>
  แกล้วกล้า ปลอบชโลมใจให้สดชื่นร่าเริงด้วยธรรมมีกถาที่ประกอบด้วยสิกขาบทอยู่<br>
  ข้าพระองค์ได้มีความขัดใจ ไม่ยินดีว่า สมณะนี้ขัดเกลากิเลสยิ่งนัก ข้าแต่พระองค์<br>
  ผู้เจริญ ขอพระผู้มีพระภาคทรงรับทราบโทษของข้าพระองค์นั้นโดยความเป็นโทษ<br>
  เพื่อความสำรวมระวังต่อไปเถิด<br>
  พระผู้มีพระภาคตรัสว่า เอาละ กัสสปะ โทษได้ถึงตัวเธอผู้โง่เขลา งมงาย<br>
  ไม่ฉลาด เมื่อเราให้เหล่าภิกษุเห็นชัด ชวนให้อยากรับเอาไปปฏิบัติ เร้าใจให้อาจ<br>
  หาญแกล้วกล้า ปลอบชโลมใจให้สดชื่นร่าเริงด้วยธรรมีกถาที่ประกอบด้วยสิกขาบท<br>
  ก็เพราะเธอมีความขัดใจ ไม่ยินดีว่า สมณะนี้ขัดเกลากิเลสยิ่งนัก ได้เห็นโทษโดย<br>
  ความเป็นโทษแล้วทำคืนตามธรรม ฉะนั้นเราจึงรับทราบโทษนั้นของเธอ ก็การที่<br>
  บุคคลเห็นโทษโดยความเป็นโทษแล้วทำคืนตามธรรม ถึงความสำรวมระวังต่อไป<br>
  นี้เป็นความเจริญในอริยวินัย<br>
  ถ้าภิกษุผู้เป็นเถระไม่ใคร่ต่อการศึกษา ไม่สรรเสริญการเอาใจใส่การศึกษา<br>
  เธอย่อมไม่ชักชวนภิกษุอื่นที่ไม่ใคร่ต่อการศึกษาให้ใคร่ต่อการศึกษา และไม่สรรเสริญ<br>
  คุณที่มีจริงเป็นจริงของภิกษุอื่นที่ใคร่ต่อการศึกษาตามโอกาสอันสมควร เราไม่<br>
  สรรเสริญคุณของภิกษุผู้เป็นเถระเช่นนี้ ข้อนั้นเพราะเหตุไร เพราะพวกภิกษุอื่นพึง<br>
  คบหาเธอโดยเห็นว่า พระศาสดาก็ยังตรัสสรรเสริญคุณของท่าน ภิกษุพวกที่คบหา<br>
  เธอพึงพากันตามอย่างเธอ ข้อนั้นพึงเป็นไปเพื่อไม่เกื้อกูล เพื่อทุกข์แก่ภิกษุพวกที่<br>
<br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๒๒ }</span></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๔. สมณวรรค ๑๑. ปังกธาสูตร</p>
<p>
  พากันตามอย่างเธอตลอดกาลนาน เพราะเหตุนั้น เราจึงไม่สรรเสริญคุณของภิกษุ<br>
  ผู้เป็นเถระเช่นนี้<br>
  ถ้าภิกษุผู้เป็นมัชฌิมะ ฯลฯ แม้ถ้าภิกษุผู้เป็นนวกะไม่ใคร่ต่อการศึกษา ไม่<br>
  สรรเสริญการเอาใจใส่การศึกษา เธอย่อมไม่ชักชวนภิกษุอื่นที่ไม่ใคร่ต่อการศึกษา<br>
  ให้ใคร่ต่อการศึกษา และไม่สรรเสริญคุณที่มีจริงเป็นจริงของภิกษุอื่นที่ใคร่ต่อการ<br>
  ศึกษาตามโอกาสอันสมควร เราไม่สรรเสริญคุณของภิกษุผู้เป็นนวกะเช่นนี้ ข้อนั้น<br>
  เพราะเหตุไร เพราะภิกษุอื่นพึงคบหาเธอโดยเห็นว่า พระศาสดาก็ยังตรัสสรรเสริญ<br>
  คุณของท่าน ภิกษุพวกที่คบหาเธอพึงพากันตามอย่างเธอ ข้อนั้นพึงเป็นไปเพื่อไม่<br>
  เกื้อกูล เพื่อทุกข์แก่ภิกษุพวกที่พากันตามอย่างเธอตลอดกาลนาน เพราะเหตุนั้น<br>
  เราจึงไม่สรรเสริญคุณของภิกษุผู้เป็นนวกะเช่นนี้<br>
  ถ้าภิกษุผู้เป็นเถระใคร่ต่อการศึกษา สรรเสริญการเอาใจใส่การศึกษา เธอ<br>
  ย่อมชักชวนภิกษุอื่นที่ไม่ใคร่ต่อการศึกษาให้ใคร่ต่อการศึกษา และสรรเสริญคุณที่มี<br>
  จริงเป็นจริงของภิกษุอื่นที่ใคร่ต่อการศึกษาตามโอกาสอันสมควร เราสรรเสริญคุณ<br>
  ของภิกษุผู้เป็นเถระเช่นนี้ ข้อนั้นเพราะเหตุไร เพราะพวกภิกษุอื่นพึงคบหาเธอโดย<br>
  เห็นว่า พระศาสดาก็ยังตรัสสรรเสริญคุณของท่าน ภิกษุพวกที่คบหาเธอพึงพากัน<br>
  ตามอย่างเธอ ข้อนั้นพึงเป็นไปเพื่อเกื้อกูล เพื่อสุขแก่ภิกษุพวกที่พากันตามอย่างเธอ<br>
  ตลอดกาลนาน เพราะเหตุนั้น เราจึงสรรเสริญคุณของภิกษุผู้เป็นเถระเช่นนี้<br>
  ถ้าภิกษุผู้เป็นมัชฌิมะ ฯลฯ แม้ถ้าภิกษุผู้เป็นนวกะใคร่ต่อการศึกษา สรรเสริญ<br>
  การเอาใจใส่การศึกษา เธอย่อมชักชวนภิกษุอื่นที่ไม่ใคร่ต่อการศึกษาให้ใคร่ต่อการ<br>
  ศึกษา และสรรเสริญคุณที่มีจริงเป็นจริงของภิกษุอื่นที่ใคร่ต่อการศึกษาตามโอกาส<br>
  อันสมควร เราสรรเสริญคุณของภิกษุผู้เป็นนวกะเช่นนี้ ข้อนั้นเพราะเหตุไร เพราะ<br>
  ภิกษุอื่นพึงคบหาเธอโดยเห็นว่า พระศาสดาก็ยังตรัสสรรเสริญคุณของท่าน ภิกษุ<br>
  พวกที่คบหาเธอพึงพากันตามอย่างเธอ ข้อนั้นพึงเป็นไปเพื่อเกื้อกูล เพื่อสุขแก่ภิกษุ<br>
  พวกที่พากันตามอย่างเธอตลอดกาลนาน เพราะเหตุนั้น เราจึงสรรเสริญคุณของ<br>
  ภิกษุผู้เป็นนวกะเช่นนี้</p>

<p class="nc">
  ปังกธาสูตรที่ ๑๑ จบ<br>
  สมณวรรคที่ ๔ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๒๓ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๑. อัจจายิกสูตร<br>
<br>
  รวมพระสูตรที่มีในวรรคนี้ คือ<br>
  <br>
   ๑. สมณสูตร   ๒. คัทรภสูตร<br>
   ๓. เขตตสูตร  ๔. วัชชีปุตตสูตร<br>
   ๕. เสกขสูตร  ๖. ปฐมสิกขาสูตร<br>
   ๗. ทุติยสิกขาสูตร  ๘. ตติยสิกขาสูตร<br>
   ๙. ปฐมสิกขัตตยสูตร ๑๐. ทุติยสิกขัตตยสูตร<br>
   ๑๑. ปังกธาสูตร<br>
<br>
๕. โลณผลวรรค<br>
  หมวดว่าด้วยก้อนเกลือ<br>
  ๑. อัจจายิกสูตร<br>
  ว่าด้วยกิจรีบด่วนของชาวนาและของภิกษุ</p>
<p>
  [๙๓] ภิกษุทั้งหลาย กิจที่คหบดีชาวนาต้องรีบทำ ๓ ประการนี้<br>
  กิจที่คหบดีชาวนาต้องรีบทำ ๓ ประการ อะไรบ้าง คือ<br>
  คหบดีชาวนาในโลกนี้<br>
  ๑. ต้องเร่งรีบไถคราดนา ให้เรียบร้อย <br>
  ๒. ต้องเร่งรีบเพาะพืชลงไปตามกาลที่ควร<br>
  ๓. ต้องเร่งรีบไขน้ำเข้าบ้าง ระบายน้ำออกบ้าง<br>
  กิจที่คหบดีชาวนาต้องรีบทำ ๓ ประการนี้แล<br>
  คหบดีชาวนานั้นไม่มีฤทธิ์หรืออานุภาพที่จะบันดาลว่า วันนี้แลข้าวเปลือก<br>
  ของเราจงเกิด พรุ่งนี้จงออกรวง มะรืนนี้จงหุงได้ แท้ที่จริง ข้าวเปลือกของคหบดี<br>
  ชาวนานั้น มีระยะเวลาของฤดูที่จะเกิดขึ้น ออกรวง และหุงได้ ฉันใด<br>
  ภิกษุทั้งหลาย กิจที่ภิกษุต้องรีบทำ ๓ ประการนี้ ก็ฉันนั้นเหมือนกันแล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๒๔ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๒. ปวิเวกสูตร</p>
<p>
  กิจที่ภิกษุต้องรีบทำ ๓ ประการ อะไรบ้าง คือ<br>
  <br>
   ๑. การสมาทานอธิสีลสิกขา  (สิกขาคือศีลอันยิ่ง)<br>
   ๒. การสมาทานอธิจิตตสิกขา (สิกขาคือจิตอันยิ่ง)<br>
   ๓. การสมาทานอธิปัญญาสิกขา (สิกขาคือปัญญาอันยิ่ง)<br>
  <br>
  กิจที่ภิกษุต้องรีบทำ ๓ ประการนี้แล<br>
  ภิกษุนั้นไม่มีฤทธิ์หรืออานุภาพที่จะบันดาลว่า วันนี้แล พรุ่งนี้ หรือมะรืนนี้<br>
  จิตของเราจงหลุดพ้นจากอาสวะเพราะไม่ถือมั่น ภิกษุทั้งหลาย แท้ที่จริง จิตของ<br>
  ภิกษุนั้นผู้ศึกษาอธิสีลสิกขา อธิจิตตสิกขา และอธิปัญญาสิกขา มีระยะเวลาที่จะ<br>
  หลุดพ้นจากอาสวะเพราะไม่ถือมั่น<br>
  ภิกษุทั้งหลาย เพราะเหตุนั้น เธอทั้งหลายพึงสำเหนียกอย่างนี้ว่า เราจักมี<br>
  ความพอใจอย่างยิ่งในการสมาทานอธิสีลสิกขา เราจักมีความพอใจอย่างยิ่งในการ<br>
  สมาทานอธิจิตตสิกขา เราจักมีความพอใจอย่างยิ่งในการสมาทานอธิปัญญาสิกขา<br>
  ภิกษุทั้งหลาย เธอทั้งหลายพึงสำเหนียกอย่างนี้แล</p>

<p class="nc">
  อัจจายิกสูตรที่ ๑ จบ<br>
<br>
๒. ปวิเวกสูตร<br>
  ว่าด้วยความสงัดจากกิเลส</p>
<p>
  [๙๔] ภิกษุทั้งหลาย พวกอัญเดียรถีย์ปริพาชก บัญญัติความสงัดจากกิเลส<br>
  ไว้ ๓ ประการนี้<br>
  ความสงัดจากกิเลส ๓ ประการ อะไรบ้าง คือ<br>
  ๑. ความสงัดจากกิเลสเพราะอาศัยจีวร<br>
  ๒. ความสงัดจากกิเลสเพราะอาศัยบิณฑบาต<br>
  ๓. ความสงัดจากกิเลสเพราะอาศัยเสนาสนะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๒๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๒. ปวิเวกสูตร</p>
<p>
  บรรดาความสงัดจากกิเลสทั้ง ๓ ประการนั้น ในความสงัดจากกิเลสเพราะ<br>
  อาศัยจีวร พวกอัญเดียรถีย์ปริพาชกบัญญัติไว้ คือ นุ่งห่มผ้าป่านบ้าง นุ่งห่มผ้า<br>
  แกมกันบ้าง นุ่งห่มผ้าห่อศพบ้าง นุ่งห่มผ้าบังสุกุลบ้าง นุ่งห่มผ้าเปลือกไม้บ้าง<br>
  นุ่งห่มหนังเสือบ้าง นุ่งห่มหนังเสือที่มีเล็บติดอยู่บ้าง นุ่งห่มผ้าคากรองบ้าง
  นุ่งห่ม<br>
  ผ้าเปลือกปอกรองบ้าง นุ่งห่มผ้าผลไม้กรองบ้าง นุ่งห่มผ้ากัมพลทำด้วยผมคนบ้าง<br>
  นุ่งห่มผ้ากัมพลทำด้วยขนสัตว์บ้าง นุ่งห่มผ้าทำด้วยปีกนกเค้าบ้าง<br>
  ภิกษุทั้งหลาย พวกอัญเดียรถีย์ปริพาชกบัญญัติเรื่องนี้แล ในความสงัดจาก<br>
  กิเลสเพราะอาศัยจีวร<br>
  บรรดาความสงัดจากกิเลสทั้ง ๓ นั้น ความสงัดจากกิเลสเพราะอาศัยบิณฑบาต<br>
  ที่พวกอัญเดียรถีย์ปริพาชกบัญญัติไว้คือกินผักดองเป็นอาหารบ้าง กินข้าวฟ่างบ้าง<br>
  อาหารบ้าง กินลูกเดือยเป็นอาหารบ้าง กินกากข้าวเป็นอาหารบ้าง กินยาง๑เป็น<br>
  อาหารบ้าง กินรำบ้าง กินข้าวตังบ้าง กินกำยานบ้าง กินหญ้าบ้าง กินโคมัยบ้าง กิน<br>
  รากและผลไม้ในป่าบ้าง กินผลไม้ที่หล่นเลี้ยงชีพอยู่ ภิกษุทั้งหลาย พวกอัญเดียรถีย์<br>
  ปริพาชกบัญญัติเรื่องนี้แลไว้ในความสงัดจากกิเลสเพราะอาศัยบิณฑบาต<br>
  บรรดาความสงัดจากกิเลสทั้ง ๓ นั้น ในความสงัดจากกิเลสเพราะอาศัย<br>
  เสนาสนะ พวกอัญเดียรถีย์ปริพาชกบัญญัติไว้ คือ ป่า โคนไม้ ป่าช้า ป่าทึบ<br>
  ที่แจ้ง ลอมฟาง โรงลาน พวกอัญเดียรถีย์ปริพาชกบัญญัติเรื่องนี้แลไว้ในความสงัด<br>
  จากกิเลสที่เกิดขึ้นเพราะอาศัยเสนาสนะ<br>
  ภิกษุทั้งหลาย อัญเดียรถีย์ปริพาชก บัญญัติความสงัดจากกิเลสไว้ ๓ ประการ<br>
  นี้แล<br>
  ส่วนความสงัดจากกิเลส ๓ ประการ ของภิกษุในธรรมวินัยนี้<br>
  ความสงัดจากกิเลส ๓ ประการ อะไรบ้าง คือ<br>
  ภิกษุในธรรมวินัยนี้</p>
<p class="footer">เชิงอรรถ :<br>
  ๑ คำว่า ยาง (หฏะ) หมายรวมถึงสาหร่ายและยางไม้ด้วย (องฺ.ติก.อ. ๒/๙๔/๒๔๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๒๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๒. ปวิเวกสูตร</p>
<p>
  ๑. มีศีล๑ละความเป็นคนทุศีล๒และปราศจากโทษเครื่องทุศีลนั้น<br>
  ๒. เป็นสัมมาทิฏฐิ ละมิจฉาทิฏฐิและปราศจากมิจฉาทิฏฐินั้น<br>
  ๓. เป็นขีณาสพ ละอาสวะทั้งหลาย๓และปราศจากอาสวะเหล่านั้น<br>
  เพราะภิกษุเป็นผู้มีศีล ละความเป็นคนทุศีลและปราศจากความเป็นคนทุศีลนั้น<br>
  เป็นสัมมาทิฏฐิ ละมิจฉาทิฏฐิและปราศจากมิจฉาทิฏฐินั้น และเป็นขีณาสพ ละ<br>
  อาสวะทั้งหลายและปราศจากอาสวะเหล่านั้น ฉะนั้นภิกษุนี้จึงเรียกว่า ผู้เลิศด้วย<br>
  ศีล ถึงธรรมที่เป็นสาระ บริสุทธิ์ ดำรงอยู่ในธรรมที่เป็นสาระ๔<br>
  เปรียบเหมือนนาข้าวสาลีของคหบดีชาวนา สมบูรณ์แล้ว คหบดีชาวนาพึงใช้<br>
  คนให้รีบเก็บเกี่ยวข้าวสาลีนั้น ให้รีบรวบรวมไว้ ให้รีบขนเอาไปเข้าลาน ให้รีบทำเป็น<br>
  ลอมไว้ ให้รีบนวด ให้รีบเอาฟางออก ให้รีบเอาข้าวลีบออก ให้รีบฝัดข้าว ให้รีบขนไป<br>
  ให้รีบซ้อม ให้รีบเอาแกลบออก ภิกษุทั้งหลาย เมื่อเป็นเช่นนั้น ข้าวเปลือกเหล่านั้น<br>
  ของคหบดีชาวนานั้นพึงถึงความเป็นส่วนอันเลิศ เป็นข้าวสารสะอาด คงอยู่ในความ<br>
  เป็นข้าวสาร ฉันใด<br>
  ภิกษุก็ฉันนั้นเหมือนกันแล เพราะเป็นผู้มีศีล ละความเป็นคนทุศีลและปราศ<br>
  จากความเป็นคนทุศีลนั้น เป็นสัมมาทิฏฐิ ละมิจฉาทิฏฐิและปราศจากมิจฉาทิฏฐินั้น<br>
  และเป็นขีณาสพ ละอาสวะทั้งหลายและปราศจากอาสวะเหล่านั้น ฉะนั้นภิกษุนี้จึง<br>
  เรียกว่า ผู้เลิศด้วยศีล ถึงธรรมที่เป็นสาระ บริสุทธิ์ ดำรงอยู่ในธรรมที่เป็นสาระ</p>
<p class="nc">
  ปวิเวกสูตรที่ ๒ จบ</p>
<p class="footer">เชิงอรรถ :<br>
  ๑ มีศีล ในที่นี้หมายถึงประกอบกิจด้วยปาริสุทธิศีล ๔ ประการ คือ (๑) ปาติโมกขสังวรศีล
  ศีลคือความ<br>
  สำรวมในพระปาติโมกข์ (๒) อินทรียสังวรศีล ศีลคือความสำรวมอินทรีย์ทั้ง ๖ (๓) อาชีวปาริสุทธิศีล<br>
  ศีลคือความบริสุทธิ์แห่งอาชีวะ (๔) ปัจจยสันนิสสิตศีล ศีลที่เกี่ยวกับการพิจารณาในการใช้สอยปัจจัย
  ๔<br>
  (องฺ.ติก.อ. ๒/๙๔/๒๔๘)<br>
  ๒ ความเป็นคนทุศีล ในที่นี้หมายถึงการประพฤติล่วงละเมิดเบญจศีลมีปาณาติบาตเป็นต้น
  (องฺ.ติก.ฏีกา<br>
  ๒/๙๔/๒๔๘)<br>
  ๓ อาสวะ หมายถึงอาสวะ ๔ คือ กามาสวะ ภวาสวะ ทิฏฐาสวะ และอวิชชาสวะ (องฺ.ติก.อ.
  ๒/๙๔/๒๘๔)<br>
  ๔ ธรรมที่เป็นสาระ ในที่นี้หมายถึงศีล สมาธิ และปัญญา (องฺ.ติก.อ. ๒/๙๔/๒๔๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๒๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๔. ปริสาสูตร<br>
<br>
  ๓. สรทสูตร<br>
  ว่าด้วยธรรมจักษุกับท้องฟ้าในสารทกาล</p>
<p>
  [๙๕] ภิกษุทั้งหลาย เมื่อท้องฟ้าแจ่มใสปราศจากเมฆหมอกในสารทกาล๑ ดวง<br>
  อาทิตย์ส่องแสงไปทั่วท้องฟ้า ขจัดความมืดมัวที่อยู่ในอากาศทั้งหมด ส่องแสง แผด<br>
  แสงและส่องสว่างอยู่ ฉันใด<br>
  ฉันนั้นเหมือนกันแล เมื่อธรรมจักษุ๒ที่ปราศจากธุลี ปราศจากมลทินเกิดแก่<br>
  อริยสาวก พร้อมกับการเกิดขึ้นแห่งทัสสนะ อริยสาวกย่อมละสังโยชน์ ๓ ประการ<br>
  คือ สักกายทิฏฐิ(ความเห็นว่าเป็นตัวของตน) วิจิกิจฉา(ความลังเลสงสัย) และ<br>
  สีลัพพตปรามาส(ความถือมั่นศีลพรต)<br>
  ลำดับต่อมา อริยสาวกออกจากธรรม ๒ ประการ คือ อภิชฌา(ความเพ่งเล็ง<br>
  อยากได้ของเขา) และพยาบาท(ความคิดร้าย) อริยสาวกนั้นสงัดจากกามและอกุศล-<br>
  ธรรมทั้งหลาย บรรลุปฐมฌานที่มีวิตก วิจาร ปีติและสุขอันเกิดแต่วิเวกอยู่<br>
  ภิกษุทั้งหลาย ถ้าอริยสาวกพึงตายลงในขณะนั้น เธอไม่มีสังโยชน์ที่เป็นเหตุ<br>
  ให้ต้องกลับมาสู่โลกนี้อีก</p>

<p class="nc">
  สรทสูตรที่ ๓ จบ<br>
<br>
๔. ปริสาสูตร<br>
  ว่าด้วยบริษัท</p>
<p>
  [๙๖] ภิกษุทั้งหลาย บริษัท ๓ จำพวกนี้<br>
  บริษัท ๓ จำพวกไหนบ้าง คือ<br>
  ๑. บริษัทที่มีหัวหน้ายอดเยี่ยม ๒. บริษัทที่แตกแยกกัน<br>
  ๓. บริษัทที่สามัคคีกัน</p>
<p class="footer">เชิงอรรถ :<br>
  ๑ สารทกาล หมายถึงฤดูใบไม้ร่วง<br>
  ๒ ธรรมจักษุ ในที่นี้หมายถึงดวงตาเห็นธรรม คือการบรรลุโสดาปัตติมรรคที่กำหนดรู้อริยสัจ
  ๔ (องฺ.ติก.อ.<br>
  ๒/๙๕/๒๔๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๒๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๔. ปริสาสูตร</p>
<p>
  บริษัทที่มีหัวหน้ายอดเยี่ยม เป็นอย่างไร<br>
  คือ บริษัทใดในธรรมวินัยนี้ มีพวกภิกษุผู้เป็นเถระ ไม่มักมาก ไม่ย่อหย่อน<br>
  หมดธุระในโอกกมนธรรม๑ เป็นผู้นำในปวิเวก ปรารภความเพียรเพื่อถึงธรรมที่ยัง<br>
  ไม่ถึง เพื่อบรรลุธรรมที่ยังไม่บรรลุ เพื่อทำให้แจ้งธรรมที่ยังไม่ได้ทำให้แจ้ง
  หมู่คน<br>
  รุ่นหลังต่างพากันตามอย่างภิกษุผู้เถระเหล่านั้น แม้หมู่คนรุ่นหลังนั้นก็ไม่มักมาก<br>
  ไม่ย่อหย่อน หมดธุระในโอกกมนธรรม เป็นผู้นำในปวิเวก ปรารภความเพียรเพื่อ<br>
  ถึงธรรมที่ยังไม่ถึง เพื่อบรรลุธรรมที่ยังไม่บรรลุ เพื่อทำให้แจ้งธรรมที่ยังไม่ได้ทำ<br>
  ให้แจ้ง ภิกษุทั้งหลาย นี้เรียกว่า บริษัทที่มีหัวหน้ายอดเยี่ยม<br>
  บริษัทที่แตกแยกกัน เป็นอย่างไร<br>
  คือ บริษัทใดในธรรมวินัยนี้ มีพวกภิกษุต่างบาดหมางกัน ทะเลาะวิวาทกัน<br>
  ใช้หอกคือปากทิ่มแทงกันอยู่ ภิกษุทั้งหลาย นี้เรียกว่า บริษัทที่แตกแยกกัน<br>
  บริษัทที่สามัคคีกัน เป็นอย่างไร<br>
  คือ บริษัทใดในธรรมวินัยนี้ มีพวกภิกษุพร้อมเพรียงกัน ชื่นชมกัน ไม่วิวาทกัน<br>
  เป็นเหมือนน้ำนมกับน้ำ มองกันด้วยนัยน์ตาที่เปี่ยมด้วยความรักอยู่ ภิกษุทั้งหลาย<br>
  นี้เรียกว่า บริษัทที่สามัคคีกัน<br>
  ในสมัยใด พวกภิกษุพร้อมเพรียงกัน ชื่นชมกัน ไม่วิวาทกัน เป็นเหมือน<br>
  น้ำนมกับน้ำ มองกันด้วยนัยน์ตาที่เปี่ยมด้วยความรักอยู่ ในสมัยนั้น พวกภิกษุ<br>
  ย่อมประสพบุญเป็นอันมาก ในสมัยนั้น พวกภิกษุอยู่กันเหมือนพรหม คืออยู่กัน<br>
  ด้วยมุทิตาเจโตวิมุตติ ผู้มีความบันเทิงใจย่อมเกิดความอิ่มใจ กายของผู้มีความอิ่ม<br>
  ใจย่อมสงบ ผู้มีกายสงบย่อมเสวยสุข จิตของผู้มีสุขย่อมตั้งมั่น<br>
  เปรียบเหมือนเมื่อฝนเม็ดใหญ่ตกลงบนยอดเขา น้ำนั้นไหลไปตามที่ลุ่ม ทำให้<br>
  ซอกเขา ลำธาร และห้วยเต็มเปี่ยม ซอกเขา ลำธาร และห้วยเต็มเปี่ยมแล้วทำให้<br>
  หนองเต็ม หนองเต็มแล้วทำให้บึงเต็ม บึงเต็มแล้วทำให้แม่น้ำน้อยเต็ม แม่น้ำน้อย<br>
  เต็มแล้วทำให้แม่น้ำใหญ่เต็ม แม่น้ำใหญ่เต็มแล้วก็ทำให้มหาสมุทรเต็ม ฉันใด</p>
<p class="footer">เชิงอรรถ :<br>
  ๑ โอกกมนธรรม หมายถึงนิวรณ์ ๕ (องฺ.ติก.อ. ๒/๙๖/๒๔๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๒๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๕. ปฐมอาชานียสูตร</p>
<p>
  ในสมัยใด พวกภิกษุพร้อมเพรียงกัน ชื่นชมกัน ไม่วิวาทกัน เป็นเหมือน<br>
  น้ำนมกับน้ำ มองกันด้วยนัยน์ตาที่เปี่ยมด้วยความรักอยู่ ในสมัยนั้น พวกภิกษุย่อม<br>
  ประสพบุญเป็นอันมาก ในสมัยนั้น พวกภิกษุอยู่กันเหมือนพรหม คือ อยู่กันด้วย<br>
  มุทิตาเจโตวิมุตติ ผู้มีความบันเทิงใจย่อมเกิดความอิ่มใจ กายของผู้มีความอิ่มใจย่อม<br>
  สงบ ผู้มีกายสงบย่อมเสวยสุข จิตของผู้มีสุขย่อมตั้งมั่น ฉันนั้นเหมือนกัน<br>
  ภิกษุทั้งหลาย บริษัท ๓ จำพวกนี้แล</p>

<p class="nc">
  ปริสาสูตรที่ ๔ จบ<br>
<br>
๕. ปฐมอาชานียสูตร<br>
  ว่าด้วยองค์ประกอบของม้าอาชาไนย สูตรที่ ๑</p>
<p>
  [๙๗] ภิกษุทั้งหลาย ม้าอาชาไนย๑พันธุ์ดีของพระราชาประกอบด้วยองค์ ๓<br>
  ประการย่อมเป็นม้าควรแก่พระราชา ควรเป็นม้าต้น นับว่าเป็นราชพาหนะโดยแท้<br>
  องค์ ๓ ประการ อะไรบ้าง คือ<br>
  ม้าอาชาไนยพันธุ์ดีของพระราชาในโลกนี้<br>
  ๑. สมบูรณ์ด้วยสี ๒. สมบูรณ์ด้วยกำลัง<br>
  ๓. สมบูรณ์ด้วยฝีเท้าเร็ว<br>
  ม้าอาชาไนยพันธุ์ดีของพระราชาประกอบด้วยองค์ ๓ ประการนี้แลย่อมเป็นม้า<br>
  ควรแก่พระราชา ควรเป็นม้าต้น นับว่าเป็นราชพาหนะโดยแท้ ฉันใด<br>
  ภิกษุก็ฉันนั้นเหมือนกันแล ประกอบด้วยธรรม ๓ ประการย่อมเป็นผู้ควร<br>
  แก่ของที่เขานำมาถวาย ควรแก่ของต้อนรับ ควรแก่ทักษิณา ควรแก่การทำอัญชลี<br>
  เป็นนาบุญอันยอดเยี่ยมของโลก<br>
  ธรรม ๓ ประการ อะไรบ้าง คือ<br>
  ภิกษุในธรรมวินัยนี้</p>
<p class="footer">เชิงอรรถ :<br>
  ๑ ม้าอาชาไนย หมายถึงม้าที่เกิดในตระกูลม้าสินธพ หรือในตระกูลพญาม้าวลาหก (ธ.อ.
  ๖/๑๑๒) หรือ<br>
  ม้ารู้เหตุที่ควรแลไม่ควร (องฺ.ติก.อ. ๒/๑๔๓/๒๗๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๓๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๖. ทุติยอาชานียสูตร</p>
<p>
  ๑. สมบูรณ์ด้วยวรรณะ ๒. สมบูรณ์ด้วยกำลัง<br>
  ๓. สมบูรณ์ด้วยเชาวน์<br>
  ภิกษุผู้สมบูรณ์ด้วยวรรณะ เป็นอย่างไร<br>
  คือ ภิกษุในธรรมวินัยนี้มีศีล สำรวมด้วยความสังวรในปาติโมกข์ เพียบพร้อม<br>
  ด้วยอาจาระและโคจร มีปกติเห็นภัยในโทษแม้เล็กน้อย สมาทานศึกษาอยู่ใน<br>
  สิกขาบททั้งหลาย ภิกษุผู้สมบูรณ์ด้วยวรรณะ เป็นอย่างนี้แล<br>
  ภิกษุผู้สมบูรณ์ด้วยกำลัง เป็นอย่างไร<br>
  คือ ภิกษุในธรรมวินัยนี้ปรารภความเพียรเพื่อละอกุศลธรรม เพื่อให้กุศลธรรมเกิด<br>
  มีความเข้มแข็ง มีความบากบั่นมั่นคง ไม่ทอดธุระในกุศลธรรมทั้งหลาย ภิกษุผู้<br>
  สมบูรณ์ด้วยกำลัง เป็นอย่างนี้แล<br>
  ภิกษุผู้สมบูรณ์ด้วยเชาวน์ เป็นอย่างไร<br>
  คือ ภิกษุในธรรมวินัยนี้รู้ชัดตามความเป็นจริงว่า นี้ทุกข์ นี้ทุกขสมุทัย นี้<br>
  ทุกขนิโรธ นี้ทุกขนิโรธคามินีปฏิปทา ภิกษุผู้สมบูรณ์ด้วยเชาวน์ เป็นอย่างนี้แล<br>
  ภิกษุทั้งหลาย ภิกษุประกอบด้วยธรรม ๓ ประการนี้แล ย่อมเป็นผู้ควรแก่<br>
  ของที่เขานำมาถวาย ควรแก่ของต้อนรับ ควรแก่ทักษิณา ควรแก่การทำอัญชลี<br>
  เป็นนาบุญอันยอดเยี่ยมของโลก</p>

<p class="nc">
  ปฐมอาชานียสูตรที่ ๕ จบ<br>
<br>
๖. ทุติยอาชานียสูตร<br>
  ว่าด้วยองค์ประกอบของม้าอาชาไนย สูตรที่ ๒</p>
<p>
  [๙๘] ภิกษุทั้งหลาย ม้าอาชาไนยพันธุ์ดีของพระราชาประกอบด้วยองค์ ๓<br>
  ประการย่อมเป็นม้าควรแก่พระราชา ควรเป็นม้าต้น นับว่าเป็นราชพาหนะโดยแท้<br>
  องค์ ๓ ประการ อะไรบ้าง คือ<br>
  ม้าอาชาไนยพันธุ์ดีของพระราชาในโลกนี้<br>
  ๑. สมบูรณ์ด้วยสี ๒. สมบูรณ์ด้วยกำลัง<br>
  ๓. สมบูรณ์ด้วยฝีเท้าเร็ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๓๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๗. ตติยอาชานียสูตร</p>
<p>
  ม้าอาชาไนยพันธุ์ดีของพระราชา ประกอบด้วยองค์ ๓ ประการนี้แล ย่อมเป็น<br>
  ม้าควรแก่พระราชา ควรเป็นม้าต้น นับว่าเป็นราชพาหนะโดยแท้ ฉันใด<br>
  ภิกษุก็ฉันนั้นเหมือนกันแล ประกอบด้วยธรรม ๓ ประการ ย่อมเป็นผู้ควร<br>
  แก่ของที่เขานำมาถวาย ฯลฯ เป็นนาบุญอันยอดเยี่ยมของโลก<br>
  ธรรม ๓ ประการ อะไรบ้าง คือ<br>
  ภิกษุในธรรมวินัยนี้<br>
  ๑. สมบูรณ์ด้วยวรรณะ ๒. สมบูรณ์ด้วยกำลัง<br>
  ๓. สมบูรณ์ด้วยเชาวน์<br>
  ภิกษุผู้สมบูรณ์ด้วยวรรณะ เป็นอย่างไร<br>
  คือ ภิกษุในธรรมวินัยนี้ มีศีล ฯลฯ สมาทานศึกษาอยู่ในสิกขาบททั้งหลาย<br>
  ภิกษุผู้สมบูรณ์ด้วยวรรณะ เป็นอย่างนี้แล<br>
  ภิกษุผู้สมบูรณ์ด้วยกำลัง เป็นอย่างไร<br>
  คือ ภิกษุในธรรมวินัยนี้ปรารภความเพียรอยู่ ฯลฯ ไม่ทอดธุระในกุศลธรรม<br>
  ภิกษุผู้สมบูรณ์ด้วยกำลัง เป็นอย่างนี้แล<br>
  ภิกษุผู้สมบูรณ์ด้วยเชาวน์ เป็นอย่างไร<br>
  คือ ภิกษุในธรรมวินัยนี้เพราะสังโยชน์เบื้องต่ำ ๕ ประการสิ้นไป จึงเป็น<br>
  โอปปาติกะ ปรินิพพานในภพนั้น ไม่หวนกลับจากโลกนั้นอย่างแน่นอน ภิกษุผู้<br>
  สมบูรณ์ด้วยเชาวน์ เป็นอย่างนี้แล<br>
  ภิกษุทั้งหลาย ภิกษุประกอบด้วยธรรม ๓ ประการนี้แล ย่อมเป็นผู้ควรแก่<br>
  ของที่เขานำมาถวาย ฯลฯ เป็นนาบุญอันยอดเยี่ยมของโลก</p>

<p class="nc">
  ทุติยอาชานียสูตรที่ ๖ จบ<br>
<br>
๗. ตติยอาชานียสูตร<br>
  ว่าด้วยองค์ปประกอบของม้าอาชาไนย สูตรที่ ๓</p>
<p>
  [๙๙] ภิกษุทั้งหลาย ม้าอาชาไนยพันธุ์ดีของพระราชาประกอบด้วยองค์ ๓<br>
  ประการย่อมเป็นม้าควรแก่พระราชา ควรเป็นม้าต้น นับว่าเป็นราชพาหนะโดยแท้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๓๒ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๗. ตติยอาชานียสูตร</p>
<p>
  องค์ ๓ ประการ อะไรบ้าง คือ<br>
  ม้าอาชาไนยพันธุ์ดีของพระราชาในโลกนี้<br>
  ๑. สมบูรณ์ด้วยสี ๒. สมบูรณ์ด้วยกำลัง<br>
  ๓. สมบูรณ์ด้วยฝีเท้าเร็ว<br>
  ม้าอาชาไนยพันธุ์ดีของพระราชา ประกอบด้วยองค์ ๓ ประการนี้แล ย่อมเป็น<br>
  ม้าควรแก่พระราชา ควรเป็นม้าต้น นับว่าเป็นราชพาหนะโดยแท้ ฉันใด<br>
  ภิกษุก็ฉันนั้นเหมือนกันแล ประกอบด้วยธรรม ๓ ประการ ย่อมเป็นผู้ควร<br>
  แก่ของที่เขานำมาถวาย ฯลฯ เป็นนาบุญอันยอดเยี่ยมของโลก<br>
  ธรรม ๓ ประการ อะไรบ้าง คือ<br>
  ภิกษุในธรรมวินัยนี้<br>
  ๑. สมบูรณ์ด้วยวรรณะ ๒. สมบูรณ์ด้วยกำลัง<br>
  ๓. สมบูรณ์ด้วยเชาวน์<br>
  ภิกษุผู้สมบูรณ์ด้วยวรรณะ เป็นอย่างไร<br>
  คือ ภิกษุในธรรมวินัยนี้มีศีล ฯลฯ สมาทานศึกษาอยู่ในสิกขาบททั้งหลาย<br>
  ภิกษุผู้สมบูรณ์ด้วยวรรณะ เป็นอย่างนี้แล<br>
  ภิกษุผู้สมบูรณ์ด้วยกำลัง เป็นอย่างไร<br>
  คือ ภิกษุในธรรมวินัยนี้ปรารภความเพียรอยู่ ฯลฯ ไม่ทอดธุระในกุศลธรรม<br>
  ภิกษุผู้สมบูรณ์ด้วยกำลัง เป็นอย่างนี้แล<br>
  ภิกษุผู้สมบูรณ์ด้วยเชาวน์ เป็นอย่างไร<br>
  คือ ภิกษุในธรรมวินัยนี้ทำให้แจ้งเจโตวิมุตติ ปัญญาวิมุตติอันไม่มีอาสวะเพราะ<br>
  อาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน ภิกษุผู้สมบูรณ์ด้วยเชาวน์<br>
  เป็นอย่างนี้แล<br>
  ภิกษุประกอบด้วยธรรม ๓ ประการนี้แล ย่อมเป็นผู้ควรแก่ของที่เขานำมา<br>
  ถวาย ฯลฯ เป็นนาบุญอันยอดเยี่ยมของโลก</p>
<p class="nc">
  ตติยอาชานียสูตรที่ ๗ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๓๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๘. โปตถกสูตร<br>
<br>
  ๘. โปตถกสูตร<br>
  ว่าด้วยบุคคลที่เปรียบเหมือนผ้าเปลือกไม้</p>
<p>
  [๑๐๐] ภิกษุทั้งหลาย ผ้าเปลือกไม้แม้ยังใหม่แต่ก็มีสีไม่สวย มีสัมผัสไม่สบาย<br>
  และมีราคาถูก ผ้าเปลือกไม้แม้กลางเก่ากลางใหม่ก็มีสีไม่สวย มีสัมผัสไม่สบาย และมี<br>
  ราคาถูก ผ้าเปลือกไม้ที่เก่า มีสีไม่สวย มีสัมผัสไม่สบาย และมีราคาถูก คนทั้งหลาย<br>
  ย่อมทำผ้าเปลือกไม้ที่เก่าให้เป็นผ้าเช็ดหม้อข้าวหรือทิ้งมันที่กองหยากเยื่อ ฉันใด<br>
  ภิกษุทั้งหลาย ฉันนั้นเหมือนกันแล ถ้าภิกษุผู้เป็นนวกะ๑ แต่เป็นผู้ทุศีล มี<br>
  ธรรมเลวทราม เรากล่าวอย่างนี้ เพราะภิกษุนั้นมีชื่อเสียงไม่ดี เราเรียกบุคคลเช่นนี้<br>
  ว่าเป็นเหมือนผ้าเปลือกไม้ที่มีสีไม่สวย ก็คนเหล่าใดคบหาใกล้ชิดพากันตามอย่าง<br>
  เธอ การคบหาเป็นต้นนั้นย่อมเป็นไปเพื่อไม่เกื้อกูล เพื่อทุกข์แก่คนเหล่านั้นตลอด<br>
  กาลนาน เรากล่าวอย่างนี้เพราะภิกษุนั้นมีการติดต่อก่อให้เกิดทุกข์ เราเรียกบุคคล<br>
  เช่นนี้ว่าเป็น เหมือนผ้าเปลือกไม้ที่มีสัมผัสไม่สบาย ก็ภิกษุนั้นรับจีวร บิณฑบาต<br>
  เสนาสนะ และคิลานปัจจัยเภสัชชบริขารของคนเหล่าใด การรับของเธอนั้นไม่มีผล<br>
  มาก ไม่มีอานิสงส์มากแก่คนเหล่านั้น เรากล่าวอย่างนี้ เพราะภิกษุนั้นเป็นคนมีค่า<br>
  น้อย เราเรียกบุคคลเช่นนี้ว่าเป็นเหมือนผ้าเปลือกไม้ที่มีราคาถูก<br>
  ถ้าภิกษุผู้เป็นมัชฌิมะ ฯลฯ ถ้าภิกษุแม้ผู้เป็นเถระ แต่เป็นผู้ทุศีล มีธรรมเลว<br>
  ทราม เรากล่าวอย่างนี้ เพราะภิกษุนั้นมีชื่อเสียงไม่ดี เราเรียกบุคคลเช่นนี้ว่าเป็น<br>
  เหมือนผ้าเปลือกไม้ที่มีสีไม่สวย ก็คนเหล่าใดคบหาใกล้ชิดพากันตามอย่างเธอ การ<br>
  คบหาเป็นต้นนั้นย่อมเป็นไปเพื่อไม่เกื้อกูล เพื่อทุกข์แก่คนเหล่านั้นตลอดกาลนาน<br>
  เรากล่าวอย่างนี้ เพราะภิกษุนั้นมีการติดต่อก่อให้เกิดทุกข์ เราเรียกบุคคลเช่นนี้ว่า<br>
  เป็นเหมือนผ้าเปลือกไม้ที่มีสัมผัสไม่สบาย ก็ภิกษุนั้นรับจีวร บิณฑบาต เสนาสนะ<br>
  และคิลานปัจจัยเภสัชชบริขารของคนเหล่าใด การรับของเธอนั้นไม่มีผลมาก ไม่มี<br>
  อานิสงส์มากแก่คนเหล่านั้น เรากล่าวอย่างนี้ เพราะภิกษุนั้นเป็นผู้มีค่าน้อย เรา<br>
  เรียกบุคคลเช่นนี้ว่าเป็นเหมือนผ้าเปลือกไม้ที่มีราคาถูก</p>
<p class="footer">เชิงอรรถ :<br>
  ๑ คำว่า พระนวกะ พระมัชฌิมะ และพระเถระ ดูเชิงอรรถข้อ ๖๓ ทุกนิบาต หน้า ๑๐๐
  ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๓๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๘. โปตถกสูตร</p>
<p>
  อนึ่ง ภิกษุผู้เป็นเถระเช่นนี้จะต้องกล่าวในท่ามกลางสงฆ์ พวกภิกษุได้กล่าว<br>
  กับเธออย่างนี้ว่า จะมีประโยชน์อะไรด้วยคำที่คนพาลไม่ฉลาดกล่าวออกไป แม้ตัว<br>
  ท่านก็เข้าใจคำที่ควรกล่าว เธอโกรธ ไม่พอใจ เปล่งวาจาที่เป็นเหตุให้สงฆ์<br>
  ยกวัตรตนเหมือนผ้าเปลือกไม้ที่เขาทิ้งที่กองหยากเยื่อ<br>
  ผ้าแคว้นกาสีที่ยังใหม่ มีสีสวย มีสัมผัสสบาย และมีราคาแพง ผ้าแคว้น<br>
  กาสีแม้กลางเก่ากลางใหม่แต่ก็มีสีสวย มีสัมผัสสบาย และมีราคาแพง ผ้าแคว้น<br>
  กาสีแม้เก่า แต่ก็มีสีสวย มีสัมผัสสบาย และมีราคาแพง คนทั้งหลายย่อมทำผ้า<br>
  แคว้นกาสีแม้ที่เก่าให้เป็นผ้าห่อแก้ว หรือเอาใส่ไว้ในหีบของหอม ฉันใด<br>
  ภิกษุทั้งหลาย ฉันนั้นเหมือนกันแล ภิกษุผู้เป็นนวกะ แต่มีศีล มีธรรมงาม เรา<br>
  กล่าวอย่างนี้ เพราะภิกษุนั้นมีชื่อเสียงดี เราเรียกบุคคลเช่นนี้ว่าเป็นเหมือนผ้าแคว้น<br>
  กาสีที่มีสีสวย ก็คนเหล่าใดคบหาใกล้ชิดพากันตามอย่างเธอ การคบหาเป็นต้นนั้น<br>
  ย่อมเป็นไปเพื่อเกื้อกูล เพื่อสุขแก่คนเหล่านั้นตลอดกาลนาน เรากล่าวอย่างนี้<br>
  เพราะภิกษุนั้นมีการติดต่อก่อให้เกิดสุข เราเรียกบุคคลเช่นนี้ว่าเป็นเหมือนผ้าแคว้น<br>
  กาสีที่มีสัมผัสสบาย ก็ภิกษุนั้นรับจีวร บิณฑบาต เสนาสนะ และคิลานปัจจัย-<br>
  เภสัชชบริขารของคนเหล่าใด การรับของเธอนั้นย่อมมีผลมาก มีอานิสงส์มากแก่คน<br>
  เหล่านั้น เรากล่าวอย่างนี้เพราะภิกษุนั้นเป็นผู้มีค่ามาก เราเรียกบุคคลเช่นนี้ว่าเป็น<br>
  เหมือนผ้าแคว้นกาสีที่มีราคาแพง<br>
  ถ้าภิกษุผู้เป็นมัชฌิมะ ฯลฯ ถ้าภิกษุแม้ผู้เป็นเถระ แต่มีศีล มีธรรมงาม เรา<br>
  กล่าวอย่างนี้ เพราะภิกษุนั้นมีชื่อเสียงดี เราเรียกบุคคลเช่นนี้ว่าเป็นเหมือนผ้าแคว้น<br>
  กาสีที่มีสีสวย ก็คนเหล่าใดคบหาใกล้ชิดพากันตามอย่างเธอ การคบหาเป็นต้นนั้น<br>
  ย่อมเป็นไปเพื่อเกื้อกูล เพื่อสุขแก่คนเหล่านั้นตลอดกาลนาน เรากล่าวอย่างนี้เพราะ<br>
  ภิกษุนั้นมีการติดต่อก่อให้เกิดสุข เราเรียกบุคคลเช่นนี้ว่าเป็นเหมือนผ้าแคว้นกาสีที่มี<br>
  สัมผัสสบาย ก็ภิกษุนั้นรับจีวร บิณฑบาต เสนาสนะ คิลานปัจจัยเภสัชชบริขาร<br>
  ของคนเหล่าใด การรับของเธอนั้นย่อมมีผลมาก มีอานิสงส์มากแก่คนเหล่านั้น เรา<br>
  กล่าวอย่างนี้ เพราะภิกษุนั้นเป็นผู้มีค่ามาก เราเรียกบุคคลเช่นนี้ว่าเป็นเหมือนผ้า<br>
  แคว้นกาสีที่มีราคาแพง<br>
<br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๓๕ }</span></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๙. โลณผลสูตร</p>
<p>
  อนึ่ง ภิกษุผู้เป็นเถระเช่นนี้จะต้องกล่าวในท่ามกลางสงฆ์ ภิกษุทั้งหลายได้กล่าว<br>
  กับเธออย่างนี้ว่า ขอให้ท่านทั้งหลายจงสงบเถิด ภิกษุที่เป็นเถระจะกล่าวธรรมและ<br>
  วินัย<br>
  เพราะเหตุนั้นแล เธอทั้งหลายพึงสำเหนียกอย่างนี้ว่า เราจักเป็นเหมือนผ้า<br>
  แคว้นกาสี จักไม่เป็นเหมือนผ้าเปลือกไม้<br>
  ภิกษุทั้งหลาย เธอทั้งหลายพึงสำเหนียกอย่างนี้แล</p>

<p class="nc">
  โปตถกสูตรที่ ๘ จบ<br>
<br>
๙. โลณผลสูตร<br>
  ว่าด้วยผลกรรมกับก้อนเกลือ</p>
<p>
  [๑๐๑] ภิกษุทั้งหลาย ผู้ใดพึงกล่าวอย่างนี้ว่า บุคคลนี้ทำกรรมไว้อย่างใด ๆ<br>
  เขาต้องเสวยกรรมนั้นอย่างนั้น ๆ เมื่อเป็นเช่นนั้น การอยู่ประพฤติพรหมจรรย์ย่อม<br>
  มีไม่ได้ โอกาสที่จะทำที่สุดแห่งทุกข์โดยชอบย่อมไม่ปรากฏ ส่วนผู้ใดพึงกล่าว อย่างนี้<br>
  ว่า บุคคลนี้ทำกรรมที่ต้องเสวยผลไว้อย่างใด ๆ เขาต้องเสวยผลของกรรมนั้น อย่าง<br>
  นั้น ๆ เมื่อเป็นเช่นนั้น การอยู่ประพฤติพรหมจรรย์ย่อมมีได้ โอกาสที่จะทำที่สุด<br>
  แห่งทุกข์โดยชอบย่อมปรากฏ บุคคลบางคนในโลกนี้ทำบาปกรรมแม้เพียงเล็กน้อย<br>
  บาปกรรมก็นำเขาไปสู่นรกได้ ส่วนบุคคลบางคนในโลกนี้ทำบาปกรรมเพียงเล็กน้อย<br>
  เช่นนั้นแล บาปกรรมนั้นให้ผลในปัจจุบันเท่านั้น ไม่ให้ผลแม้แต่น้อยในอัตภาพที่
  ๒<br>
  (ชาติหน้า)๑ ไม่จำเป็นต้องพูดถึงผลมาก<br>
  บุคคลที่ทำบาปกรรมแม้เพียงเล็กน้อย บาปกรรมนั้นก็นำเขาไปสู่นรกได้ คือ<br>
  บุคคลเช่นไร</p>
<p class="footer">เชิงอรรถ :<br>
  ๑ ดูประกอบใน องฺ.ติก.อ. ๒/๑๐๑/๒๕๓<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๓๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๙. โลณผลสูตร</p>
<p>
  คือ บุคคล๑บางคนในโลกนี้ไม่เจริญกาย๒ ไม่เจริญศีล ไม่เจริญจิต ไม่เจริญ<br>
  ปัญญา มีคุณน้อย มีอัตภาพน้อย มักอยู่เป็นทุกข์เพราะผลกรรมเล็กน้อย บุคคล<br>
  เช่นนี้ทำบาปกรรมแม้เพียงเล็กน้อย บาปกรรมนั้นก็นำเขาไปสู่นรกได้<br>
  บุคคลที่ทำบาปกรรมเพียงเล็กน้อยเช่นนั้นแล บาปกรรมนั้นให้ผลในปัจจุบันเท่านั้น<br>
  ไม่ให้ผลแม้แต่น้อยในอัตภาพที่ ๒ ไม่จำเป็นต้องพูดถึงผลมาก คือบุคคลเช่นไร<br>
  คือ บุคคลบางคนในโลกนี้เจริญกาย เจริญศีล เจริญจิต เจริญปัญญา๓แล้ว<br>
  มีคุณไม่น้อย มีอัตภาพใหญ่๔ เป็นอัปปมาณวิหารี๕ บุคคลเช่นนี้ทำบาปกรรมเพียง<br>
  เล็กน้อยเช่นนั้นแล บาปกรรมนั้นให้ผลในปัจจุบันเท่านั้น ไม่ให้ผลแม้แต่น้อยใน<br>
  อัตภาพที่ ๒ ไม่จำเป็นต้องพูดถึงผลมาก<br>
  ภิกษุทั้งหลาย เปรียบเหมือนบุรุษใส่ก้อนเกลือลงในขันใบน้อย เธอทั้งหลาย<br>
  เข้าใจเรื่องนั้นอย่างไร น้ำในขันเล็กน้อยนั้นเค็ม ดื่มกินไม่ได้เพราะก้อนเกลือโน้นใช่<br>
  หรือไม่<br>
  อย่างนั้น พระพุทธเจ้าข้า<br>
  ข้อนั้นเพราะเหตุไร<br>
  เพราะในขันน้ำมีน้ำนิดหน่อย น้ำนั้นจึงเค็ม ดื่มกินไม่ได้เพราะก้อนเกลือโน้น<br>
  พระพุทธเจ้าข้า<br>
  บุคคลใส่ก้อนเกลือลงในแม่น้ำคงคา เธอทั้งหลายเข้าใจเรื่องนั้นอย่างไร แม่น้ำ<br>
  คงคานั้นเค็ม ดื่มกินไม่ได้เพราะก้อนเกลือโน้นใช่หรือไม่</p>
<p class="footer">เชิงอรรถ :<br>
  ๑ บุคคล ในที่นี้หมายถึงปุถุชนผู้ตกอยู่ในวงจรแห่งวัฏฏะ<br>
  ๒ เจริญกาย ในที่นี้หมายถึงเจริญกายานุปัสสนา คือการพิจารณาอาการที่ไม่สวยไม่งาม
  และไม่เที่ยงแห่ง<br>
  กายเป็นต้น (องฺ.ติก.อ. ๒/๑๐๑/๒๕๓, องฺ.ติก.ฏีกา ๒/๑๐๑/๒๔๘)<br>
  ๓ บุคคลผู้เจริญกาย เจริญศีล เจริญจิต เจริญปัญญา ในที่นี้หมายถึงพระขีณาสพผู้สิ้นอาสวะ
  (องฺ.ติก.อ.<br>
  ๒/๑๐๑/๒๕๓)<br>
  ๔ มีอัตภาพใหญ่ ในที่นี้หมายถึงมีคุณมาก (องฺ.ติก.อ. ๒/๑๐๑/๒๕๓)<br>
  ๕ อัปปมาณวิหารี หมายถึงผู้มีปกติอยู่อย่างไม่มีราคะ โทสะ และโมหะซึ่งเป็นกิเลสที่แสดงลักษณะหรือจริต<br>
  ของบุคคล คำนี้เป็นชื่อของพระขีณาสพ (องฺ.ติก.อ. ๒/๑๐๑/๒๕๓, องฺ.ติก.ฏีกา ๒/๑๐๑/๒๔๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๓๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๙. โลณผลสูตร</p>
<p>
  ไม่ใช่อย่างนั้น พระพุทธเจ้าข้า<br>
  ข้อนั้นเพราะเหตุไร<br>
  เพราะในแม่น้ำคงคานั้นมีห้วงน้ำใหญ่ น้ำนั้นจึงไม่เค็ม ดื่มกินได้เพราะก้อน<br>
  เกลือโน้น พระพุทธเจ้าข้า<br>
  พระผู้มีพระภาคตรัสว่า ภิกษุทั้งหลาย บุคคลบางคนในโลกนี้ก็ฉันนั้นเหมือน<br>
  กันแล ทำบาปกรรมแม้เพียงเล็กน้อย บาปกรรมนั้นก็นำเขาไปสู่นรกได้ ส่วนบุคคล<br>
  บางคนในโลกนี้ทำบาปกรรมเพียงเล็กน้อยเช่นนั้นแล บาปกรรมนั้นให้ผลในปัจจุบัน<br>
  เท่านั้น ไม่ให้ผลแม้แต่น้อยในอัตภาพที่ ๒ ไม่จำเป็นต้องพูดถึงผลมาก<br>
  บุคคลที่ทำบาปกรรมแม้เพียงเล็กน้อย บาปกรรมนั้นก็นำเขาไปสู่นรกได้ คือ<br>
  บุคคลเช่นไร<br>
  คือ บุคคลบางคนในโลกนี้ไม่เจริญกาย ไม่เจริญศีล ไม่เจริญจิต ไม่เจริญปัญญา<br>
  มีคุณน้อย มีอัตภาพน้อย มักอยู่เป็นทุกข์เพราะผลกรรมเล็กน้อย บุคคลเช่นนี้ทำ<br>
  บาปกรรมแม้เพียงเล็กน้อย บาปกรรมนั้นก็นำเขาไปสู่นรกได้<br>
  บุคคลที่ทำบาปกรรมเพียงเล็กน้อยเช่นนั้นแล บาปกรรมนั้นให้ผลในปัจจุบัน<br>
  เท่านั้น ไม่ให้ผลแม้แต่น้อยในอัตภาพที่ ๒ ไม่จำเป็นต้องพูดถึงผลมาก คือบุคคล<br>
  เช่นไร<br>
  คือ บุคคลบางคนในโลกนี้เจริญกาย เจริญศีล เจริญจิต เจริญปัญญาแล้ว<br>
  มีคุณไม่น้อย มีอัตภาพใหญ่ เป็นอัปปมาณวิหารี บุคคลเช่นนี้ทำบาปกรรมเพียง<br>
  เล็กน้อยเช่นนั้นแล บาปกรรมนั้นให้ผลในปัจจุบันเท่านั้น ไม่ให้ผลแม้แต่น้อยในอัตภาพ<br>
  ที่ ๒ ไม่จำเป็นต้องพูดถึงผลมาก (๑)<br>
  บุคคลบางคนในโลกนี้ถูกจองจำเพราะทรัพย์กึ่งกหาปณะบ้าง ถูกจองจำเพราะ<br>
  ทรัพย์หนึ่งกหาปณะบ้าง ถูกจองจำเพราะทรัพย์ร้อยกหาปณะบ้าง ส่วนบุคคลบาง<br>
  คนในโลกนี้ไม่ถูกจองจำเพราะทรัพย์กึ่งกหาปณะบ้าง ไม่ถูกจองจำเพราะทรัพย์หนึ่ง<br>
  กหาปณะบ้าง ไม่ถูกจองจำเพราะทรัพย์ตั้งร้อยกหาปณะบ้าง<br>
<br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๓๘ }</span></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๙. โลณผลสูตร</p>
<p>
  บุคคลที่ถูกจองจำเพราะทรัพย์กึ่งกหาปณะบ้าง ถูกจองจำเพราะทรัพย์หนึ่ง<br>
  กหาปณะบ้าง ถูกจองจำเพราะทรัพย์ร้อยกหาปณะบ้าง คือบุคคลเช่นไร<br>
  คือ บุคคลบางคนในโลกนี้เป็นผู้ขัดสน มีสมบัติน้อย มีโภคะน้อย บุคคลเช่นนี้<br>
  ย่อมถูกจองจำเพราะทรัพย์กึ่งกหาปณะบ้าง ถูกจองจำเพราะทรัพย์หนึ่งกหาปณะ<br>
  บ้าง ถูกจองจำเพราะทรัพย์ร้อยกหาปณะบ้าง<br>
  บุคคลที่ไม่ถูกจองจำเพราะทรัพย์กึ่งกหาปณะบ้าง ไม่ถูกจองจำเพราะทรัพย์<br>
  หนึ่งกหาปณะบ้าง ไม่ถูกจองจำเพราะทรัพย์ตั้งร้อยกหาปณะบ้าง คือบุคคลเช่นไร<br>
  คือ บุคคลบางคนในโลกนี้เป็นผู้มั่งคั่ง มีทรัพย์มาก มีโภคะมาก บุคคลเช่นนี้<br>
  ย่อมไม่ถูกจองจำเพราะทรัพย์กึ่งกหาปณะบ้าง ไม่ถูกจองจำเพราะทรัพย์หนึ่งกหาปณะ<br>
  บ้าง ไม่ถูกจองจำเพราะทรัพย์ตั้งร้อยกหาปณะบ้าง ฉันใด<br>
  บุคคลบางคนในโลกนี้ก็ฉันนั้นเหมือนกัน ทำบาปกรรมแม้เพียงเล็กน้อย<br>
  บาปกรรมนั้นก็นำเขาไปสู่นรกได้ ส่วนบุคคลบางคนในโลกนี้ทำบาปกรรมเพียงเล็กน้อย<br>
  เช่นนั้นแล บาปกรรมนั้นให้ผลในปัจจุบันเท่านั้น ไม่ให้ผลแม้แต่น้อยในอัตภาพที่
  ๒<br>
  ไม่จำเป็นต้องพูดถึงผลมาก<br>
  บุคคลที่ทำบาปกรรมเพียงเล็กน้อย บาปกรรมนั้นก็นำเขาไปสู่นรกได้ คือ<br>
  บุคคลเช่นไร<br>
  คือ บุคคลบางคนในโลกนี้ไม่เจริญกาย ไม่เจริญศีล ไม่เจริญจิต ไม่เจริญปัญญา<br>
  มีคุณน้อย มีอัตภาพน้อย มักอยู่เป็นทุกข์เพราะผลกรรมเล็กน้อย บุคคลเช่นนี้แล<br>
  ทำบาปกรรมแม้เพียงเล็กน้อย บาปกรรมนั้นก็นำเขาไปสู่นรกได้<br>
  บุคคลที่ทำบาปกรรมเพียงเล็กน้อยเช่นนั้นแล บาปกรรมนั้นให้ผลในปัจจุบัน<br>
  เท่านั้น ไม่ให้ผลแม้แต่น้อยในอัตภาพที่ ๒ ไม่จำเป็นต้องพูดถึงผลมาก คือบุคคล<br>
  เช่นไร<br>
  คือ บุคคลบางคนในโลกนี้เจริญกาย เจริญศีล เจริญจิต เจริญปัญญาแล้ว มี<br>
  คุณไม่น้อย มีอัตภาพใหญ่ เป็นอัปปมาณวิหารี บุคคลเช่นนี้ทำบาปกรรมเพียง<br>
  เล็กน้อยเช่นนั้นแล บาปกรรมนั้นให้ผลในปัจจุบันเท่านั้น ไม่ให้ผลแม้แต่น้อยใน<br>
  อัตภาพที่ ๒ ไม่จำเป็นต้องพูดถึงผลมาก (๒)<br>
<br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๓๙ }</span></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๑๐.
    ปังสุโธวกสูตร</p>
<p>
  ภิกษุทั้งหลาย บุคคลบางคนในโลกนี้เจริญกาย เจริญศีล เจริญจิต เจริญ<br>
  ปัญญาแล้ว มีคุณไม่น้อย มีอัตภาพใหญ่ เป็นอัปปมาณวิหารี บุคคลเช่นนี้ทำ<br>
  บาปกรรมเพียงเล็กน้อยเช่นนั้นแล บาปกรรมนั้นให้ผลในปัจจุบันเท่านั้น ไม่ให้ผล<br>
  แม้แต่น้อยในอัตภาพที่ ๒ ไม่จำเป็นต้องพูดถึงผลมาก<br>
  เจ้าของแกะหรือคนฆ่าแกะบางคนสามารถที่จะฆ่า จองจำ หรือเผาคนลักแกะ<br>
  หรือทำตามที่ตนปรารถนา แต่บางคนไม่สามารถที่จะฆ่า จองจำ หรือเผาคนลักแกะ<br>
  หรือทำตามที่ตนปรารถนาได้<br>
  เจ้าของแกะหรือคนฆ่าแกะที่สามารถที่จะฆ่า จองจำ หรือเผาคนลักแกะ หรือ<br>
  ทำตามที่ตนปรารถนาได้ คือเจ้าของแกะหรือคนฆ่าแกะเช่นไร<br>
  คือ เจ้าของแกะหรือคนฆ่าแกะบางคนในโลกนี้ขัดสน มีสมบัติน้อย มีโภคะ<br>
  น้อย เจ้าของแกะหรือคนฆ่าแกะเช่นนี้ สามารถที่จะฆ่า จองจำ หรือเผาคนลักแกะ<br>
  หรือทำตามที่ตนปรารถนาได้<br>
  เจ้าของแกะหรือคนฆ่าแกะที่ไม่สามารถที่จะฆ่า จองจำ หรือเผาคนลักแกะ หรือ<br>
  ทำตามที่ตนปรารถนาได้ คือเจ้าของแกะหรือคนฆ่าแกะเช่นไร<br>
  คือ เจ้าของแกะหรือคนฆ่าแกะบางคนในโลกนี้เป็นผู้มั่งคั่ง มีทรัพย์มาก มี<br>
  โภคะมาก เป็นพระราชา หรือมหาอำมาตย์ของพระราชา เจ้าของแกะหรือคนฆ่า<br>
  แกะเช่นนี้ ไม่สามารถที่จะฆ่าจองจำ หรือเผาคนลักแกะ หรือทำตามที่ตนปรารถนา<br>
  ได้ แท้ที่จริง คนที่ประนมมือย่อมขอเจ้าของแกะหรือคนฆ่าแกะได้ว่า ขอท่านจง<br>
  ให้แกะหรือทรัพย์ที่มีมูลค่าเท่ากับแกะแก่ฉันด้วยเถิด ฉันใด<br>
  บุคคลบางคนในโลกนี้ก็ฉันนั้นเหมือนกัน ทำบาปกรรมแม้เพียงเล็กน้อยเช่น<br>
  นั้นแล บาปกรรมนั้นก็นำเขาไปสู่นรกได้ ส่วนบุคคลบางคนในโลกนี้ทำบาปกรรม<br>
  เพียงเล็กน้อยเช่นนั้นแล บาปกรรมนั้นให้ผลในปัจจุบันเท่านั้น ไม่ให้ผลแม้แต่น้อย<br>
  ในอัตภาพที่ ๒ ไม่จำเป็นต้องพูดถึงผลมาก<br>
  บุคคลที่ทำบาปกรรมแม้เพียงเล็กน้อย บาปกรรมนั้นก็นำเขาไปสู่นรกได้คือ<br>
  บุคคลเช่นไร<br>
<br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๔๐ }</span></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๑๐.
    ปังสุโธวกสูตร</p>
<p>
  คือ บุคคลบางคนในโลกนี้ไม่เจริญกาย ไม่เจริญศีล ไม่เจริญจิต ไม่เจริญปัญญา<br>
  มีคุณน้อย มีอัตภาพน้อย มักอยู่เป็นทุกข์เพราะผลกรรมเล็กน้อย บุคคลเช่นนี้แล<br>
  ทำบาปกรรมแม้เพียงเล็กน้อย บาปกรรมนั้นก็นำเขาไปสู่นรกได้<br>
  บุคคลที่ทำบาปกรรมเพียงเล็กน้อยเช่นนั้นแล บาปกรรมนั้นให้ผลในปัจจุบัน<br>
  เท่านั้น ไม่ให้ผลแม้แต่น้อยในอัตภาพที่ ๒ ไม่จำเป็นต้องพูดถึงผลมาก คือบุคคล<br>
  เช่นไร<br>
  คือ บุคคลบางคนในโลกนี้เจริญกาย เจริญศีล เจริญจิต เจริญปัญญาแล้ว<br>
  มีคุณไม่น้อย มีอัตภาพใหญ่ เป็นอัปปมาณวิหารี บุคคลเช่นนี้ทำบาปกรรมเพียง<br>
  เล็กน้อยเช่นนั้นแล บาปกรรมนั้นให้ผลในปัจจุบันเท่านั้น ไม่ให้ผลแม้แต่น้อยใน<br>
  อัตภาพที่ ๒ ไม่จำเป็นต้องพูดถึงผลมาก (๓)<br>
  ภิกษุทั้งหลาย ผู้ใดพึงกล่าวอย่างนี้ว่า บุคคลนี้ทำกรรมไว้อย่างใด ๆ เขา<br>
  จะต้องเสวยกรรมนั้นอย่างนั้น ๆ เมื่อเป็นเช่นนั้น การอยู่ประพฤติพรหมจรรย์<br>
  ย่อมมีไม่ได้ โอกาสที่จะทำที่สุดแห่งทุกข์โดยชอบย่อมไม่ปรากฏ ส่วนผู้ใดพึงกล่าว<br>
  อย่างนี้ว่า บุคคลนี้ทำกรรมที่ต้องเสวยผลไว้อย่างใด ๆ เขาต้องเสวยผลของกรรม<br>
  นั้นอย่างนั้น ๆ เมื่อเป็นเช่นนั้น การอยู่ประพฤติพรหมจรรย์ย่อมมีได้ โอกาสที่<br>
  จะทำที่สุดแห่งทุกข์โดยชอบย่อมปรากฏ</p>

<p class="nc">
  โลณผลสูตรที่ ๙ จบ<br>
<br>
๑๐. ปังสุโธวกสูตร<br>
  ว่าด้วยคนล้างฝุ่นล้างทอง</p>
<p>
  [๑๐๒] ภิกษุทั้งหลาย ทองมีสิ่งที่ทำให้เศร้าหมองอย่างหยาบ คือ ดินร่วน<br>
  ทราย ก้อนกรวด และกระเบื้อง คนล้างฝุ่นหรือลูกมือของคนล้างฝุ่น ร่อนทอง<br>
  นั้นในรางน้ำแล้ว ล้างซ้ำหลาย ๆ ครั้ง เมื่อสิ่งที่ทำให้เศร้าหมองอย่างหยาบนั้นถูก<br>
  ทำให้หมดไป สิ้นไปแล้ว ทองยังคงมีสิ่งที่ทำให้เศร้าหมองอย่างกลาง คือ ก้อนกรวด<br>
  อย่างละเอียด ทรายอย่างหยาบ คนล้างฝุ่นหรือลูกมือของคนล้างฝุ่น ล้างทองนั้น<br>
<br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๔๑ }</span></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๑๐.
    ปังสุโธวกสูตร</p>
<p>
  ซ้ำหลาย ๆ ครั้ง เมื่อสิ่งที่ทำให้เศร้าหมองอย่างกลางนั้นถูกทำให้หมดไป สิ้นไปแล้ว<br>
  ทองยังมีสิ่งที่ทำให้เศร้าหมองอย่างละเอียด คือ ทรายอย่างละเอียด และสะเก็ด<br>
  กะลำพัก คนล้างฝุ่นหรือลูกมือของคนล้างฝุ่น ล้างทองนั้นซ้ำหลาย ๆ ครั้ง เมื่อ<br>
  สิ่งที่ทำให้เศร้าหมองอย่างละเอียดนั้นถูกทำให้หมดไป สิ้นไปแล้ว ก็ยังคงเหลือเขม่า<br>
  ทองอยู่อีก ช่างทองหรือลูกมือของช่างทอง ใส่ทองลงในเบ้าหลอม เป่าทองนั้น<br>
  เป่าแล้วเป่าอีก เป่าจนได้ที่ ทองนั้นก็ยังไม่ติดสนิทแนบเป็นเนื้อเดียวกัน ยังไม่หาย<br>
  กระด้าง ไม่อ่อน ใช้การไม่ได้ ไม่ผุดผ่อง แตกง่ายและใช้งานได้ไม่ดี ช่างทอง<br>
  หรือลูกมือของช่างทองเป่าทองนั้น เป่าแล้วเป่าอีก เป่าจนได้ที่ในสมัยใด สมัยนั้น<br>
  ทองนั้นถูกเป่า ถูกเป่าแล้วเป่าอีก ถูกเป่าจนได้ที่ ติดสนิทแนบเป็นเนื้อเดียวกัน<br>
  หมดความกระด้าง เป็นของอ่อน ใช้การได้ ผุดผ่อง ไม่แตกง่าย ใช้งานได้ดี เขามุ่ง<br>
  หมายจะทำเครื่องประดับชนิดใด ๆ คือ แผ่นทอง ต่างหู สร้อยคอ หรือมาลัยทอง<br>
  เครื่องประดับชนิดนั้น ย่อมอำนวยประโยชน์ให้เขาได้ ฉันใด<br>
  ฉันนั้นเหมือนกันแล อุปกิเลสอย่างหยาบ คือ กายทุจริต(ความประพฤติชั่ว<br>
  ด้วยกาย) วจีทุจริต(ความประพฤติชั่วด้วยวาจา) มโนทุจริต(ความประพฤติชั่วด้วย<br>
  ใจ)ของภิกษุผู้บำเพ็ญอธิจิตยังมีอยู่ ภิกษุผู้มีความคิด เป็นคนฉลาด ละบรรเทา<br>
  อุปกิเลสอย่างหยาบนั้น ทำให้สิ้นไป ให้ถึงความไม่มี เมื่อละได้เด็ดขาดทำให้สิ้นไป<br>
  แล้ว อุปกิเลสอย่างกลาง คือ กามวิตก(ความตรึกในทางกาม) พยาบาทวิตก(ความ<br>
  ตรึกในทางพยาบาท) วิหิงสาวิตก(ความตรึกในความเบียดเบียน)ของภิกษุผู้บำเพ็ญ<br>
  อธิจิตยังมีอยู่ ภิกษุผู้มีความคิด เป็นคนฉลาด ละ บรรเทาอุปกิเลสอย่างกลางนั้น<br>
  ทำให้สิ้นไป ให้ถึงความไม่มี เมื่อละได้เด็ดขาด ทำให้สิ้นไปแล้ว อุปกิเลสอย่าง<br>
  ละเอียด คือ ความนึกคิดถึงชาติ ความนึกคิดถึงชนบท และความนึกคิดที่ประกอบ<br>
  ด้วยความไม่ดูหมิ่นของภิกษุผู้บำเพ็ญอธิจิตยังมีอยู่ ภิกษุผู้มีความคิด เป็นคนฉลาด<br>
  ละ บรรเทาอุปกิเลสอย่างละเอียดนั้น ทำให้สิ้นไป ให้ถึงความไม่มี เมื่อละได้เด็ดขาด<br>
  ทำให้สิ้นไปแล้ว ก็ยังมีธรรมวิตกเหลืออยู่ สมาธินั้นยังไม่สงบ ไม่ประณีต ไม่ได้<br>
  ความสงบระงับ ยังไม่บรรลุภาวะที่จิตเป็นหนึ่งผุดขึ้น ยังมีการข่มห้ามกิเลสด้วย<br>
  ธรรมเครื่องปรุงแต่งอยู่<br>
<br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๔๒ }</span></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๑๐.
    ปังสุโธวกสูตร</p>
<p>
  ภิกษุทั้งหลาย มีสมัย๑ที่จิตตั้งมั่นอยู่ภายใน สงบนิ่งอยู่ มีภาวะที่จิตเป็นหนึ่ง<br>
  ผุดขึ้นตั้งมั่นอยู่ สมาธินั้นเป็นธรรมสงบ ประณีต ได้ความสงบระงับ ถึงภาวะที่จิต<br>
  เป็นหนึ่งผุดขึ้น ไม่มีการข่มห้ามกิเลสด้วยธรรมเครื่องปรุงแต่ง และภิกษุนั้นจะน้อม<br>
  จิตไปเพื่อทำให้แจ้งด้วยปัญญาอันยิ่งซึ่งธรรมที่ควรทำให้แจ้งด้วยปัญญาอันยิ่งใด
  ๆ เมื่อ<br>
  มีเหตุแห่งสติ๒ เธอย่อมบรรลุความเป็นผู้เหมาะสมที่จะประจักษ์ชัดในธรรมนั้น ๆ<br>
  ถ้าภิกษุนั้นหวังว่า เราพึงแสดงฤทธิ์ได้หลายอย่าง คือ คนเดียวแสดงเป็น<br>
  หลายคนก็ได้ หลายคนแสดงเป็นคนเดียวก็ได้ แสดงให้ปรากฏหรือให้หายไปก็ได้<br>
  ทะลุฝา กำแพง และภูเขาไปได้ไม่ติดขัดเหมือนไปในที่ว่างก็ได้ ผุดขึ้นหรือดำลงใน<br>
  แผ่นดินเหมือนไปในน้ำก็ได้ เดินบนน้ำโดยที่น้ำไม่แยกเหมือนเดินบนแผ่นดินก็ได้
  นั่ง<br>
  ขัดสมาธิเหาะไปในอากาศเหมือนนกบินไปก็ได้ ใช้ฝ่ามือลูบคลำดวงจันทร์และดวง<br>
  อาทิตย์อันมีฤทธ์มากมีอานุภาพมากก็ได้ ใช้อำนาจทางกายไปจนถึงพรหมโลกก็ได้<br>
  เมื่อมี เหตุแห่งสติ๒ เธอย่อมบรรลุความเป็นผู้เหมาะสมที่จะประจักษ์ชัดในธรรมนั้น
  ๆ<br>
  ถ้าภิกษุนั้นหวังว่า เราพึงได้ยินเสียง ๒ ชนิด คือเสียงทิพย์และเสียงมนุษย์<br>
  ทั้งที่อยู่ไกลและใกล้ด้วยหูทิพย์อันบริสุทธิ์เหนือมนุษย์ เมื่อมีเหตุแห่งสติ
  เธอย่อม<br>
  บรรลุความเป็นผู้เหมาะสมที่จะประจักษ์ชัดในธรรมนั้น ๆ<br>
  ถ้าภิกษุนั้นหวังว่า เราพึงกำหนดรู้จิตของสัตว์และบุคคลอื่นได้ด้วยจิตของตน<br>
  คือ จิตมีราคะก็รู้ว่ามีราคะ หรือปราศจากราคะก็รู้ว่าปราศจากราคะ จิตมีโทสะก็รู้<br>
  ว่ามีโทสะ หรือปราศจากโทสะก็รู้ว่าปราศจากโทสะ จิตมีโมหะก็รู้ว่ามีโมหะ หรือ<br>
  ปราศจากโมหะก็รู้ว่าปราศจากโมหะ จิตหดหู่ก็รู้ว่าหดหู่ หรือฟุ้งซ่านก็รู้ว่าฟุ้งซ่าน<br>
  จิตเป็นมหัคคตะ๓ก็รู้ว่าเป็นมหัคคตะ หรือไม่เป็นมหัคคตะก็รู้ว่าไม่เป็นมหัคคตะ<br>
  จิตมีจิตอื่นยิ่งกว่าก็รู้ว่ามีจิตอื่นยิ่งกว่า หรือไม่มีจิตอื่นยิ่งกว่าก็รู้ว่าไม่มีจิตอื่นยิ่งกว่า<br>
  จิตเป็นสมาธิก็รู้ว่าเป็นสมาธิ หรือไม่เป็นสมาธิก็รู้ว่าไม่เป็นสมาธิ จิตหลุดพ้นก็รู้ว่า<br>
  หลุดพ้น หรือไม่หลุดพ้นก็รู้ว่าไม่หลุดพ้น เมื่อมีเหตุแห่งสติ เธอย่อมบรรลุความ<br>
  เป็นผู้เหมาะที่จะประจักษ์ชัดในธรรมนั้น ๆ</p>
<p class="footer">เชิงอรรถ :<br>
  ๑ สมัย ในที่นี้หมายถึงกาลที่ได้รับสัปปายะ (ความเหมาะสม) ๕ ประการ คือ อุตุสัปปายะ
  อาหารสัปปายะ <br>
  เสนาสนะสัปปายะ ปุคคลสัปปายะ และธัมมัสสวนสัปปายะ (องฺ.ติก.อ. ๒/๑๐๒/๒๕๔)<br>
  ๒ เหตุแห่งสติ ในที่นี้คือฌานที่เป็นบาท (ปุพพเหตุ) แห่งอภิญญา (องฺ.ติก.อ. ๒/๑๐๒/๑๕๔)<br>
  ๓ มหัคคตะ แปลว่า ถึงความเป็นใหญ่ หมายถึงจิตที่ถึงฌานสมาบัติ<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๔๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๑๐.
    ปังสุโธวกสูตร</p>
<p>
  ถ้าภิกษุนั้นหวังว่า เราพึงระลึกชาติก่อนได้หลายชาติ คือ ๑ ชาติบ้าง ๒ ชาติ<br>
  บ้าง ๓ ชาติบ้าง ๔ ชาติบ้าง ๕ ชาติบ้าง ๑๐ ชาติบ้าง ๒๐ ชาติบ้าง ๓๐ ชาติบ้าง<br>
  ๔๐ ชาติบ้าง ๕๐ ชาติบ้าง ๑๐๐ ชาติบ้าง ๑,๐๐๐ ชาติบ้าง ๑๐๐,๐๐๐ ชาติบ้าง<br>
  ตลอดสังวัฏฏกัปเป็นอันมากบ้าง ตลอดวิวัฏฏกัปเป็นอันมากบ้าง ตลอดสังวัฏฏกัป<br>
  และวิวัฏฏกัปเป็นอันมากบ้าง ว่า ในภพโน้น เรามีชื่ออย่างนั้น มีตระกูล มีวรรณะ<br>
  มีอาหาร เสวยสุขทุกข์ และมีอายุอย่างนั้น ๆ จุติจากภพนั้นก็ไปเกิดในภพโน้น แม้<br>
  ในภพนั้น เราก็มีชื่ออย่างนั้น มีตระกูล มีวรรณะ มีอาหาร เสวยสุข ทุกข์ และ<br>
  มีอายุอย่างนั้น ๆ จุติจากภพนั้นจึงมาเกิดในภพนี้ เราพึงระลึกชาติก่อนได้หลาย<br>
  ชาติพร้อมทั้งลักษณะทั่วไปและชีวประวัติอย่างนี้ เมื่อมีเหตุแห่งสติ เธอย่อมบรรลุ<br>
  ความเป็นผู้เหมาะสมที่จะประจักษ์ชัดในธรรมนั้น ๆ<br>
  ถ้าภิกษุนั้นหวังว่า เราเห็นหมู่สัตว์ผู้กำลังจุติ(เคลื่อน) กำลังเกิด ทั้งชั้นต่ำและ<br>
  ชั้นสูง งามและไม่งาม เกิดดีและเกิดไม่ดี ด้วยตาทิพย์อันบริสุทธิ์เหนือมนุษย์
  พึง<br>
  รู้ชัดถึงหมู่สัตว์ผู้เป็นไปตามกรรมว่า หมู่สัตว์ที่ประกอบกายทุจริต วจีทุจริต
  และ<br>
  มโนทุจริต กล่าวร้ายพระอริยะ มีความเห็นผิด ชักชวนผู้อื่นให้ทำกรรมตามความ<br>
  เห็นผิด พวกเขาหลังจากตายแล้วจะไปเกิดในอบาย ทุคติ วินิบาต นรก แต่หมู่สัตว์<br>
  ที่ประกอบกายสุจริต วจีสุจริต และมโนสุจริต ไม่กล่าวร้ายพระอริยะ มีความเห็น<br>
  ชอบ ชักชวนผู้อื่นให้ทำกรรมตามความเห็นชอบ พวกเขาหลังจากตายแล้วจะไปเกิด<br>
  ในสุคติโลกสวรรค์ เราพึงเห็นหมู่สัตว์ผู้กำลังจุติ กำลังเกิด ทั้งชั้นต่ำและชั้นสูง
  งาม<br>
  และไม่งาม เกิดดีและเกิดไม่ดี ด้วยตาทิพย์อันบริสุทธิ์เหนือมนุษย์ พึงรู้ชัดถึงหมู่<br>
  สัตว์ผู้เป็นไปตามกรรมอย่างนี้แล เมื่อมีเหตุแห่งสติ เธอย่อมบรรลุความเป็นผู้<br>
  เหมาะสมที่จะประจักษ์ชัดในธรรมนั้น ๆ<br>
  ถ้าภิกษุนั้นหวังว่า เราพึงทำให้แจ้งเจโตวิมุตติ ปัญญาวิมุตติอันไม่มีอาสวะ<br>
  เพราะอาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน เมื่อมีเหตุแห่งสติ
  เธอ<br>
  ย่อมบรรลุความเป็นผู้เหมาะสมที่จะประจักษ์ชัดในธรรมนั้น ๆ</p>
<p class="nc">
  ปังสุโธวกสูตรที่ ๑๐ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๔๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๑๑.
    นิมิตตสูตร<br>
<br>
  ๑๑. นิมิตตสูตร<br>
  ว่าด้วยนิมิต</p>
<p>
  [๑๐๓] ภิกษุทั้งหลาย ภิกษุผู้บำเพ็ญอธิจิต๑พึงมนสิการนิมิต ๓ ประการ<br>
  ตามสมควรแก่เวลา คือ<br>
  ๑. พึงมนสิการสมาธินิมิต๒ตามสมควรแก่เวลา<br>
  ๒. พึงมนสิการปัคคหนิมิต๓ตามสมควรแก่เวลา<br>
  ๓. พึงมนสิการอุเบกขานิมิต๔ตามสมควรแก่เวลา<br>
  ถ้าภิกษุผู้บำเพ็ญอธิจิตพึงมนสิการเฉพาะสมาธินิมิตอย่างเดียว เป็นไปได้ที่จิต<br>
  นั้นจะพึงเป็นไปเพื่อความเกียจคร้าน ถ้าภิกษุผู้บำเพ็ญอธิจิตพึงมนสิการเฉพาะ<br>
  ปัคคหนิมิตอย่างเดียว เป็นได้ที่จิตนั้นจะพึงเป็นไปเพื่อความฟุ้งซ่าน ถ้าภิกษุผู้<br>
  บำเพ็ญอธิจิตพึงมนสิการเฉพาะอุเบกขานิมิตอย่างเดียว เป็นไปได้ที่จิตนั้นจะไม่พึง<br>
  ตั้งมั่นด้วยดีเพื่อความสิ้นอาสวะ แต่เมื่อใดที่ภิกษุผู้บำเพ็ญอธิจิตมนสิการสมาธินิ<br>
  มิตตามสมควรแก่เวลา มนสิการปัคคหนิมิตตามสมควรแก่เวลา และมนสิการ<br>
  อุเบกขานิมิตตามสมควรแก่เวลา เมื่อนั้น จิตนั้นย่อมอ่อน เหมาะแก่การใช้งาน<br>
  ผุดผ่อง และไม่เสียหาย ตั้งมั่นด้วยดีเพื่อความสิ้นอาสวะ<br>
  เปรียบเหมือนช่างทองหรือลูกมือของช่างทองตระเตรียมเบ้า เอาคีมคีบทองใส่<br>
  ลงที่ปากเบ้า แล้วสูบลมตามสมควรแก่เวลา เอาน้ำประพรมตามสมควรแก่เวลา เพ่ง<br>
  ดูตามสมควรแก่เวลา ถ้าช่างทองหรือลูกมือของช่างทองพึงสูบลมทองนั้นอย่างเดียว<br>
  เป็นไปได้ที่ทองนั้นพึงไหม้ ถ้าช่างทองหรือลูกมือของช่างทองพึงเอาน้ำประพรมทอง<br>
  นั้นอย่างเดียว เป็นไปได้ที่ทองนั้นพึงเย็น ถ้าช่างทองหรือลูกมือของช่างทองพึงเพ่งดู<br>
  ทองนั้นอย่างเดียว เป็นไปได้ที่ทองนั้นไม่สุกทั่วถึง แต่เมื่อใด ช่างทองหรือลูกมือ</p>
<p class="footer">เชิงอรรถ :<br>
  ๑ อธิจิต ในที่นี้หมายถึงสมถวิปัสสนาจิต (จิตในสมถะและวิปัสสนา) (องฺ.ติก.อ. ๒/๑๐๓/๒๕๕)<br>
  ๒ สมาธินิมิต หมายถึงสภาวะที่จิตแน่วแน่มีอารมณ์เดียว (เอกัคคตา) เป็นเหตุ (องฺ.ติก.อ.
  ๒/๑๐๓/๒๕๕)<br>
  ๓ ปัคคหนิมิต หมายถึงความเพียรที่เป็นเหตุ (องฺ.ติก.อ. ๒/๑๐๓/๒๕๕)<br>
  ๔ อุเบกขานิมิต หมายถึงสภาวะเป็นกลาง ๆ (มัชฌัตตภาวะ) ที่เป็นเหตุ (องฺ.ติก.อ.
  ๒/๑๐๓/๒๕๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๔๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค ๑๑.
    นิมิตตสูตร</p>
<p>
  ของช่างทองสูบลมทองนั้นตามสมควรแก่เวลา เอาน้ำประพรมตามสมควรแก่เวลา<br>
  เพ่งดูตามสมควรแก่เวลา ทองนั้นย่อมอ่อน ใช้การได้ ผุดผ่องและไม่แตกง่าย ใช้งาน<br>
  ได้ดี และช่างทองหรือลูกมือของช่างทองมุ่งหมายจะทำเครื่องประดับชนิดใด ๆ คือ<br>
  แผ่นทอง ต่างหู สร้อยคอ หรือมาลัยทอง ทองนั้น ย่อมอำนวยประโยชน์ให้เขาได้<br>
  แม้ฉันใด<br>
  ภิกษุผู้บำเพ็ญอธิจิตก็ฉันนั้นเหมือนกัน พึงมนสิการนิมิต ๓ ประการ ตาม<br>
  สมควรแก่เวลา คือ<br>
  ๑. พึงมนสิการสมาธินิมิตตามสมควรแก่เวลา<br>
  ๒. พึงมนสิการปัคคหนิมิตตามสมควรแก่เวลา<br>
  ๓. พึงมนสิการอุเบกขานิมิตตามสมควรแก่เวลา<br>
  ถ้าภิกษุผู้บำเพ็ญอธิจิตพึงมนสิการเฉพาะสมาธินิมิตอย่างเดียว เป็นได้ที่จิตนั้น<br>
  จะพึงเป็นไปเพื่อความเกียจคร้าน ถ้าภิกษุผู้บำเพ็ญอธิจิตพึงมนสิการเฉพาะ ปัคค<br>
  หนิมิตอย่างเดียว เป็นไปได้ที่จิตนั้นจะพึงเป็นไปเพื่อความฟุ้งซ่าน ถ้าภิกษุผู้บำเพ็ญ<br>
  อธิจิตพึงมนสิการเฉพาะอุเบกขานิมิตอย่างเดียว เป็นไปได้ที่จิตนั้นจะไม่พึงตั้งมั่น<br>
  ด้วยดีเพื่อความสิ้นอาสวะ แต่เมื่อใดที่ภิกษุผู้บำเพ็ญอธิจิตมนสิการสมาธินิมิตตาม<br>
  สมควรแก่เวลา มนสิการปัคคหนิมิตตามสมควรแก่เวลา และมนสิการอุเบกขา-<br>
  นิมิตตามสมควรแก่เวลา เมื่อนั้น จิตนั้นย่อมอ่อน เหมาะแก่การใช้งาน ผุดผ่อง<br>
  และไม่เสียหาย ตั้งมั่นด้วยดีเพื่อความสิ้นอาสวะ และภิกษุนั้นย่อมน้อมจิตไปเพื่อ<br>
  ทำให้แจ้งธรรมที่ควรทำให้แจ้งด้วยปัญญายิ่งใด ๆ เมื่อมีเหตุแห่งสติ เธอย่อมบรรลุ<br>
  ความเป็นผู้เหมาะสมที่จะประจักษ์ชัดในธรรมนั้น ๆ<br>
  ถ้าภิกษุนั้นหวังว่า เราพึงแสดงฤทธิ์ได้หลายอย่าง ฯลฯ๑พึงทำให้แจ้ง ฯลฯ<br>
  เข้าถึงอยู่ในปัจจุบัน เมื่อมีเหตุแห่งสติ เธอย่อมบรรลุความเป็นผู้เหมาะสมที่จะ<br>
  ประจักษ์ชัดในธรรมนั้น ๆ</p>
<p class="nc">
  นิมิตตสูตรที่ ๑๑ จบ<br>
  โลณผลวรรคที่ ๕ จบ</p>
<p class="footer">เชิงอรรถ :<br>
  ๑ ดูเนื้อความเต็มในข้อ ๑๐๒ (ปังสุโธวกสูตร)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๔๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๕. โลณผลวรรค รวมพระสูตรที่มีในวรรค<br>
<br>
  รวมพระสูตรที่มีในวรรคนี้ คือ<br>
  <br>
   ๑. อัจจายิกสูตร   ๒. ปวิเวกสูตร<br>
   ๓. สรทสูตร  ๔. ปริสาสูตร<br>
   ๕. ปฐมอาชานียสูตร  ๖. ทุติยอาชานียสูตร<br>
   ๗. ตติยอาชานียสูตร  ๘. โปตถกสูตร<br>
   ๙. โลณผลสูตร ๑๐. ปังสุโธวกสูตร<br>
   ๑๑. นิมิตตสูตร<br>
  <br>
  ทุติยปัณณาสก์ จบบริบูรณ์</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๔๗ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๑. สัมโพธวรรค ๑. ปุพเพวสัมโพธสูตร<br>
<br>
  ๓. ตติยปัณณาสก์<br>
<br>
๑. สัมโพธวรรค<br>
  หมวดว่าด้วยการตรัสรู้<br>
  ๑. ปุพเพวสัมโพธสูตร<br>
  ว่าด้วยความดำริก่อนตรัสรู้</p>
<p>
  [๑๐๔] ภิกษุทั้งหลาย เมื่อก่อนเราเป็นพระโพธิสัตว์ยังไม่ได้ตรัสรู้ ได้มีความ<br>
  คิดดังนี้ว่า ในโลก อะไรหนอเป็นคุณ อะไรเป็นโทษ อะไรเป็นเครื่องสลัดออก<br>
  เรานั้นได้มีความคิดดังนี้ว่า สภาพที่สุขโสมนัสอาศัยโลกเกิดขึ้นนี้เป็นคุณในโลก<br>
  สภาพที่ไม่เที่ยง เป็นทุกข์ มีความแปรผันเป็นธรรมดา เป็นโทษในโลก ธรรมเป็น<br>
  ที่กำจัดฉันทราคะ ธรรมเป็นที่ละฉันทราคะ๑เป็นเครื่องสลัดออกไปในโลก<br>
  ภิกษุทั้งหลาย ตราบใด เรายังไม่รู้คุณของโลกโดยความเป็นคุณ โทษโดยความ<br>
  เป็นโทษ และเครื่องสลัดออกไปโดยความเป็นเครื่องสลัดออกไปตามความเป็นจริง<br>
  ตราบนั้น เราจะยังไม่ปฏิญญาตนว่าเป็นผู้ตรัสรู้อนุตตรสัมมาสัมโพธิญาณในโลก<br>
  พร้อมทั้งเทวโลก มารโลก พรหมโลก ในหมู่สัตว์พร้อมทั้งสมณพราหมณ์ เทวดา<br>
  และมนุษย์ทั้งหลาย<br>
  แต่เมื่อใด เรารู้คุณของโลกโดยความเป็นคุณ โทษโดยความเป็นโทษ และ<br>
  เครื่องสลัดออกไปโดยความเป็นเครื่องสลัดออกไป เมื่อนั้นเราจึงปฏิญญาตนว่าเป็น<br>
  ผู้ตรัสรู้อนุตตรสัมมาสัมโพธิญาณในโลกพร้อมทั้งเทวโลก มารโลก พรหมโลก ใน<br>
  หมู่สัตว์พร้อมทั้งสมณพราหมณ์ เทวดา และมนุษย์ทั้งหลาย<br>
  ก็แลญาณทัสสนะ๒เกิดขึ้นแล้วแก่เราว่า วิมุตติของเราไม่กำเริบ ชาตินี้เป็น<br>
  ชาติสุดท้าย บัดนี้ภพใหม่ไม่มีอีก</p>
<p class="nc">
  ปุพเพวสัมโพธสูตรที่ ๑ จบ</p>
<p class="footer">เชิงอรรถ :<br>
  ๑ ธรรมเป็นที่กำจัดฉันทราคะ ธรรมเป็นที่ละฉันทราคะ หมายถึงนิพพาน (องฺ.ติก.อ.
  ๒/๑๐๔/๒๕๗)<br>
  ๒ ญาณทัสสนะ หมายถึงปัจจเวกขณญาณ ญาณหยั่งรู้ด้วยการพิจารณาทบทวน คือสำรวจรู้มรรคผล<br>
  กิเลสที่ละแล้ว กิเลสที่เหลืออยู่ และนิพพาน (เว้นพระอรหันต์ไม่มีการพิจารณากิเลสที่ยังเหลืออยู่)<br>
  (องฺ.ติก.อ. ๒/๑๐๔/๒๕๗)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๔๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๑. สัมโพธวรรค ๓. ทุติยอัสสาทสูตร<br>
<br>
  ๒. ปฐมอัสสาทสูตร<br>
  ว่าด้วยคุณของโลก สูตรที่ ๑</p>
<p>
  [๑๐๕] ภิกษุทั้งหลาย เราได้เที่ยวแสวงหาคุณของโลก ได้พบคุณในโลกแล้ว<br>
  คุณในโลกมีประมาณเท่าใด เราเห็นคุณประมาณเท่านั้นดีแล้วด้วยปัญญา<br>
  เราได้เที่ยวแสวงหาโทษของโลก ได้พบโทษในโลกแล้ว โทษในโลกมีประมาณเท่าใด<br>
  เราเห็นโทษประมาณเท่านั้นดีแล้วด้วยปัญญา<br>
  เราได้เที่ยวแสวงหาเครื่องสลัดโลกออกไป ได้พบเครื่องสลัดโลกออกไป<br>
  เครื่องสลัดออกไปในโลกมีประมาณเท่าใด เราเห็นเครื่องสลัดโลกออกไปประมาณ<br>
  เท่านั้นดีแล้วด้วยปัญญา<br>
  ตราบใด เรายังไม่รู้คุณของโลกโดยความเป็นคุณ โทษโดยความเป็นโทษ และ<br>
  เครื่องสลัดออกไปโดยความเป็นเครื่องสลัดออกไปตามความเป็นจริง ตราบนั้น เรา<br>
  จะยังไม่ปฏิญญาตนว่าเป็นผู้ตรัสรู้อนุตตรสัมมาสัมโพธิญาณในโลกพร้อมทั้งเทวโลก<br>
  มารโลก พรหมโลก ในหมู่สัตว์พร้อมทั้งสมณพราหมณ์ เทวดา และมนุษย์ทั้งหลาย<br>
  แต่เมื่อใด เรารู้คุณของโลกโดยความเป็นคุณ โทษโดยความเป็นโทษ และเครื่อง<br>
  สลัดออกไปโดยความเป็นเครื่องสลัดออกไปตามความเป็นจริง เมื่อนั้น เราจึง<br>
  ปฏิญญาตนว่าเป็นผู้ตรัสรู้อนุตตรสัมมาสัมโพธิญาณในโลกพร้อมทั้งเทวโลก มารโลก<br>
  พรหมโลก ในหมู่สัตว์พร้อมทั้งสมณพราหมณ์ เทวดาและมนุษย์ทั้งหลาย<br>
  ก็แลญาณทัสสนะเกิดขึ้นแก่เราว่า วิมุตติของเราไม่กำเริบ ชาตินี้เป็นชาติสุด<br>
  ท้าย บัดนี้ภพใหม่ไม่มีอีก</p>

<p class="nc">
  ปฐมอัสสาทสูตรที่ ๒ จบ<br>
<br>
๓. ทุติยอัสสาทสูตร<br>
  ว่าด้วยคุณของโลก สูตรที่ ๒</p>
<p>
  [๑๐๖] ภิกษุทั้งหลาย ก็ถ้าคุณในโลกนี้จักไม่มีแล้ว สัตว์ทั้งหลายก็ไม่พึง<br>
  ติดใจในโลก แต่เพราะคุณในโลกมีอยู่ สัตว์ทั้งหลายจึงติดใจในโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๔๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๑. สัมโพธวรรค ๔. สมณพราหมณสูตร</p>
<p>
  ถ้าโทษในโลกจักไม่มีแล้ว สัตว์ทั้งหลายก็ไม่พึงเบื่อหน่ายในโลก แต่เพราะโทษ<br>
  ในโลกมีอยู่ สัตว์ทั้งหลายจึงเบื่อหน่ายในโลก<br>
  ก็ถ้าเครื่องสลัดออกไปในโลกจักไม่มีแล้ว สัตว์ทั้งหลายก็ไม่พึงสลัดออกไปจากโลก<br>
  แต่เพราะเครื่องสลัดออกไปในโลกมีอยู่ สัตว์ทั้งหลายจึงสลัดออกไปจากโลก<br>
  ตราบใด สัตว์ทั้งหลายยังไม่รู้คุณของโลกโดยความเป็นคุณ โทษของโลกโดย<br>
  ความเป็นโทษ และเครื่องสลัดออกไปโดยความเป็นเครื่องสลัดออกไปตามความเป็นจริง<br>
  ตราบนั้น สัตว์ทั้งหลายจะออกไป หลุดไป พ้นไปจากโลกพร้อมทั้งเทวโลก มารโลก<br>
  พรหมโลก จากหมู่สัตว์พร้อมทั้งสมณพราหมณ์ เทวดา และมนุษย์ทั้งหลาย มีใจ<br>
  ปราศจากขีดคั่นอยู่ไม่ได้เลย<br>
  แต่เมื่อใด สัตว์ทั้งหลายรู้คุณของโลกโดยความเป็นคุณ โทษของโลกโดย<br>
  ความเป็นโทษ และเครื่องสลัดออกไปโดยความเป็นเครื่องสลัดออกไปตามความเป็นจริง<br>
  เมื่อนั้น สัตว์ทั้งหลายย่อมออกไป หลุดไป พ้นไปจากโลกพร้อมทั้งเทวโลก มารโลก<br>
  พรหมโลก จากหมู่สัตว์พร้อมทั้งสมณพราหมณ์ เทวดา และมนุษย์ทั้งหลาย มีใจ<br>
  ปราศจากขีดคั่นอยู่ได้</p>

<p class="nc">
  ทุติยอัสสาทสูตรที่ ๓ จบ<br>
<br>
๔. สมณพราหมณสูตร<br>
  ว่าด้วยผู้ควรยกย่องว่าเป็นสมณะและพราหมณ์</p>
<p>
  [๑๐๗] ภิกษุทั้งหลาย สมณะหรือพราหมณ์ผู้ไม่รู้คุณของโลกโดยความเป็น<br>
  คุณ โทษของโลกโดยความเป็นโทษ และเครื่องสลัดออกไปโดยความเป็นเครื่องสลัด<br>
  ออกไปตามความเป็นจริง เราไม่ยกย่องว่าเป็นสมณะในหมู่สมณะ หรือเป็นพราหมณ์<br>
  ในหมู่พราหมณ์ และท่านเหล่านั้นไม่ชื่อว่าทำให้แจ้งคุณของความเป็นสมณะและ<br>
  คุณของความเป็นพราหมณ์ด้วยปัญญาอันยิ่งเองเข้าถึงอยู่ในปัจจุบัน<br>
  แต่สมณะหรือพราหมณ์ผู้รู้คุณของโลกโดยความเป็นคุณของโลก โทษของโลก<br>
  โดยความเป็นโทษ และเครื่องสลัดออกไปโดยความเป็นเครื่องสลัดออกไปตามความ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๕๐ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๑. สัมโพธวรรค ๖. อติตติสูตร</p>
<p>
  เป็นจริง เรายกย่องว่าเป็นสมณะในหมู่สมณะ หรือเป็นพราหมณ์ในหมู่พราหมณ์<br>
  และท่านเหล่านั้นชื่อว่าทำให้แจ้งคุณของความเป็นสมณะและคุณของความเป็นพราหมณ์<br>
  ด้วยปัญญาอันยิ่งเองเข้าถึงอยู่ในปัจจุบัน</p>

<p class="nc">
  สมณพราหมณสูตรที่ ๔ จบ<br>
<br>
๕. รุณณสูตร<br>
  ว่าด้วยการขับร้องคือการร้องไห้ในอริยวินัย</p>
<p>
  [๑๐๘] ภิกษุทั้งหลาย การขับร้องคือการร้องไห้ในอริยวินัย การฟ้อนรำคือ<br>
  ความเป็นบ้าในอริยวินัย การหัวเราะจนเห็นฟันมากเกินไปคือความเป็นเด็กในอริยวินัย<br>
  เพราะเหตุนั้นแล เธอทั้งหลายจงละโดยเด็ดขาดในการขับร้องและการฟ้อนรำ<br>
  เมื่อเธอทั้งหลายมีความเบิกบานในธรรม เพียงแค่ยิ้มแย้มก็เพียงพอแล้ว</p>

<p class="nc">
  รุณณสูตรที่ ๕ จบ<br>
<br>
๖. อติตติสูตร<br>
  ว่าด้วยสิ่งที่เสพไม่รู้จักอิ่ม</p>
<p>
  [๑๐๙] ภิกษุทั้งหลาย ความอิ่มในการเสพสิ่ง ๓ ประการ ย่อมไม่มี<br>
  ความอิ่มในการเสพสิ่ง ๓ ประการ อะไรบ้าง คือ<br>
  ๑. ความอิ่มในการนอนหลับ<br>
  ๒. ความอิ่มในการเสพเครื่องดื่มคือสุราและเมรัย<br>
  ๓. ความอิ่มในการเสพเมถุนธรรม<br>
  ภิกษุทั้งหลาย ความอิ่มในการเสพสิ่ง ๓ ประการนี้แลย่อมไม่มี</p>
<p class="nc">
  อติตติสูตรที่ ๖ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๕๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๑. สัมโพธวรรค ๗. อรักขิตสูตร<br>
<br>
  ๗. อรักขิตสูตร<br>
  ว่าด้วยผู้ไม่รักษาจิต</p>
<p>
  [๑๑๐] ครั้งนั้น อนาถบิณฑิกคหบดีเข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควร พระผู้มีพระภาคได้ตรัสกับอนาถบิณฑิกคหบดีดังนี้ว่า<br>
  คหบดี เมื่อบุคคลไม่รักษาจิต ชื่อว่าไม่รักษากายกรรม วจีกรรม และมโนกรรม<br>
  เขาผู้ไม่รักษากายกรรม วจีกรรม และมโนกรรม ย่อมมีกายกรรม วจีกรรม และ<br>
  มโนกรรมเปียกชุ่ม เขาผู้มีกายกรรม วจีกรรม และมโนกรรมเปียกชุ่ม ย่อมมี<br>
  กายกรรม วจีกรรม และมโนกรรมเสียหาย เขาผู้มีกายกรรม วจีกรรม และมโนกรรม<br>
  เสียหาย ย่อมมีการตายที่ไม่ดี กาลกิริยา(การตาย)ก็ไม่งาม<br>
  เมื่อเรือนยอดมุงไว้ไม่ดี ยอดเรือน ไม้กลอน และฝาเรือนชื่อว่าไม่ได้รับการ<br>
  รักษา ยอดเรือน ไม้กลอน และฝาเรือนชื่อว่าถูกฝนรั่วรด ยอดเรือน ไม้กลอน<br>
  และฝาเรือนก็ผุพัง แม้ฉันใด<br>
  เมื่อบุคคลไม่รักษาจิต ฯลฯ ย่อมมีการตายที่ไม่ดี กาลกิริยาก็ไม่งาม ก็ฉัน<br>
  นั้นเหมือนกัน<br>
  เมื่อบุคคลรักษาจิต ชื่อว่ารักษากายกรรม วจีกรรม และมโนกรรม เขา<br>
  ผู้รักษากายกรรม วจีกรรม และมโนกรรม ย่อมมีกายกรรม วจีกรรม และ<br>
  มโนกรรมที่ไม่เปียกชุ่ม เขาผู้มีกายกรรม วจีกรรม และมโนกรรมที่ไม่เปียกชุ่ม<br>
  ย่อมมีกายกรรม วจีกรรม และมโนกรรมที่ไม่เสียหาย เขาผู้มีกายกรรม วจีกรรม<br>
  และมโนกรรมไม่เสียหาย ย่อมมีการตายที่ดี กาลกิริยาก็งาม<br>
  เมื่อเรือนยอดมุงไว้ดี ยอดเรือน ไม้กลอน และฝาเรือนชื่อว่าได้รับการรักษา<br>
  ยอดเรือน ไม้กลอน และฝาเรือนชื่อว่าไม่ถูกฝนรั่วรด ยอดเรือน ไม้กลอน<br>
  ฝาเรือนก็ไม่ผุพัง แม้ฉันใด<br>
  คหบดี เมื่อบุคคลรักษาจิต ฯลฯ ย่อมมีการตายที่ดี กาลกิริยาก็งาม ก็ฉันนั้น<br>
  เหมือนกัน</p>
<p class="nc">
  อรักขิตสูตรที่ ๗ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๕๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๑. สัมโพธวรรค ๙. ปฐมนิทานสูตร<br>
<br>
  ๘. พยาปันนสูตร<br>
  ว่าด้วยจิตถึงความผิดปกติ</p>
<p>
  [๑๑๑] ครั้งนั้น อนาถบิณฑิกคหบดีเข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควร พระผู้มีพระภาคได้ตรัสกับอนาถบิณฑิกคหบดีดังนี้ว่า<br>
  คหบดี เมื่อจิตถึงความผิดปกติ แม้กายกรรม วจีกรรม และมโนกรรมก็ถึง<br>
  ความผิดปกติ เขาผู้มีกายกรรม วจีกรรม และมโนกรรมถึงความผิดปกติ ย่อมมี<br>
  การตายที่ไม่ดี กาลกิริยาก็ไม่งาม<br>
  เมื่อเรือนยอดมุงไว้ไม่ดี ยอดเรือน ไม้กลอน และฝาเรือนย่อมถึงความผิด<br>
  ปกติแม้ฉันใด เมื่อจิตถึงความผิดปกติ ฯลฯ ย่อมมีการตายที่ไม่ดี กาลกิริยาก็ไม่งาม<br>
  ฉันนั้นเหมือนกัน<br>
  เมื่อจิตไม่ถึงความผิดปกติ แม้กายกรรม วจีกรรม และมโนกรรมก็ไม่ถึง<br>
  ความผิดปกติ เขาผู้มีกายกรรม วจีกรรม และมโนกรรมไม่ถึงความผิดปกติ ย่อม<br>
  มีการตายที่ดี กาลกิริยาก็งาม<br>
  เมื่อเรือนยอดมุงไว้ดี แม้ยอดเรือน ไม้กลอน ฝาเรือนก็ไม่ถึงความผิดปกติ<br>
  แม้ฉันใด<br>
  คหบดี เมื่อจิตไม่ถึงความผิดปกติ ฯลฯ ย่อมมีการตายที่ดี กาลกิริยาก็งาม<br>
  ฉันนั้นเหมือนกัน</p>

<p class="nc">
  พยาปันนสูตรที่ ๘ จบ<br>
<br>
๙. ปฐมนิทานสูตร<br>
  ว่าด้วยเหตุให้เกิดกรรม สูตรที่ ๑</p>
<p>
  [๑๑๒] ภิกษุทั้งหลาย เหตุให้เกิดกรรม(ชั่ว) ๓ ประการนี้<br>
  เหตุให้เกิดกรรม(ชั่ว) ๓ ประการ อะไรบ้าง คือ<br>
  ๑. โลภะ (ความอยากได้) ๒. โทสะ (ความคิดประทุษร้าย)<br>
  ๓. โมหะ (ความหลง)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๕๓ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๑. สัมโพธวรรค ๙. ปฐมนิทานสูตร</p>
<p>
  กรรมใดที่บุคคลทำด้วยโลภะ เกิดจากโลภะ มีโลภะเป็นเหตุ มีโลภะเป็น<br>
  แดนเกิด กรรมนั้นเป็นอกุศล กรรมนั้นมีโทษ กรรมนั้นมีผลเป็นทุกข์ กรรมนั้น<br>
  เป็นไปเพื่อความเกิดกรรมอีก กรรมนั้นไม่เป็นไปเพื่อความดับกรรม<br>
  กรรมใดที่บุคคลทำด้วยโทสะ เกิดจากโทสะ มีโทสะเป็นเหตุ มีโทสะเป็น<br>
  แดนเกิด กรรมนั้นเป็นอกุศล กรรมนั้นมีโทษ กรรมนั้นมีผลเป็นทุกข์ กรรมนั้น<br>
  เป็นไปเพื่อความเกิดกรรมอีก กรรมนั้นไม่เป็นไปเพื่อความดับกรรม<br>
  กรรมใดที่บุคคลทำด้วยโมหะ เกิดจากโมหะ มีโมหะเป็นเหตุ มีโมหะเป็น<br>
  แดนเกิด กรรมนั้นเป็นอกุศล กรรมนั้นมีโทษ กรรมนั้นมีผลเป็นทุกข์ กรรมนั้น<br>
  เป็นไปเพื่อความเกิดกรรมอีก กรรมนั้นไม่เป็นไปเพื่อความดับกรรม<br>
  ภิกษุทั้งหลาย เหตุให้เกิดกรรม(ชั่ว) ๓ ประการนี้แล<br>
  ภิกษุทั้งหลาย เหตุให้เกิดกรรม(ดี) ๓ ประการนี้<br>
  เหตุให้เกิดกรรม(ดี) ๓ ประการ อะไรบ้าง คือ<br>
  ๑. อโลภะ (ความไม่อยากได้) ๒. อโทสะ (ความไม่คิดประทุษร้าย)<br>
  ๓. อโมหะ (ความไม่หลง)<br>
  กรรมใดที่บุคคลทำด้วยอโลภะ เกิดจากอโลภะ มีอโลภะเป็นเหตุ มีอโลภะ<br>
  เป็นแดนเกิด กรรมนั้นเป็นกุศล กรรมนั้นไม่มีโทษ กรรมนั้นมีผลเป็นสุข กรรม<br>
  นั้นเป็นไปเพื่อความดับกรรม กรรมนั้นไม่เป็นไปเพื่อความเกิดกรรมอีก<br>
  กรรมใดที่บุคคลทำด้วยอโทสะ เกิดจากอโทสะ มีอโทสะเป็นเหตุ มีอโทสะ<br>
  เป็นแดนเกิด กรรมนั้นเป็นกุศล กรรมนั้นไม่มีโทษ กรรมนั้นมีผลเป็นสุข กรรม<br>
  นั้นเป็นไปเพื่อความดับกรรม กรรมนั้นไม่เป็นไปเพื่อความเกิดกรรมอีก<br>
  กรรมใดที่บุคคลทำด้วยอโมหะ เกิดจากอโมหะ มีอโมหะเป็นเหตุ มีอโมหะ<br>
  เป็นแดนเกิด กรรมนั้นเป็นกุศล กรรมนั้นไม่มีโทษ กรรมนั้นมีผลเป็นสุข กรรม<br>
  นั้นเป็นไปเพื่อความดับกรรม กรรมนั้นไม่เป็นไปเพื่อความเกิดกรรมอีก<br>
  ภิกษุทั้งหลาย เหตุให้เกิดกรรม(ดี) ๓ ประการนี้แล</p>
<p class="nc">
  ปฐมนิทานสูตรที่ ๙ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๕๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๑. สัมโพธวรรค ๑๐.
    ทุติยนิทานสูตร<br>
<br>
  ๑๐. ทุติยนิทานสูตร<br>
  ว่าด้วยเหตุให้เกิดกรรม สูตรที่ ๒</p>
<p>
  [๑๑๓] ภิกษุทั้งหลาย เหตุให้เกิดกรรม(ชั่ว) ๓ ประการนี้<br>
  เหตุให้เกิดกรรม(ชั่ว) ๓ ประการ อะไรบ้าง คือ<br>
  ๑. ฉันทะ๑เกิดเพราะอาศัยธรรมอันเป็นเหตุแห่งฉันทราคะในอดีต<br>
  ๒. ฉันทะเกิดเพราะอาศัยธรรมอันเป็นเหตุแห่งฉันทราคะในอนาคต<br>
  ๓. ฉันทะเกิดเพราะอาศัยธรรมอันเป็นเหตุแห่งฉันทราคะในปัจจุบัน<br>
  ฉันทะเกิดเพราะอาศัยธรรมอันเป็นเหตุแห่งฉันทราคะในอดีต เป็นอย่างไร<br>
  คือ บุคคลอาศัยธรรมอันเป็นเหตุแห่งฉันทราคะในอดีต ตรึกตรอง พิจารณาด้วยใจ<br>
  เมื่อเขาอาศัยธรรมอันเป็นเหตุแห่งฉันทราคะในอดีต ตรึกตรอง พิจารณาด้วยใจ ย่อม<br>
  เกิดฉันทะ เขาผู้เกิดฉันทะ ย่อมถูกธรรมเหล่านั้นร้อยรัด เราเรียกความกำหนัดแห่ง<br>
  ใจนั้นว่าเป็นสังโยชน์ ฉันทะเกิดเพราะอาศัยธรรมอันเป็นเหตุแห่งฉันทราคะใน<br>
  อดีต เป็นอย่างนี้แล<br>
  ฉันทะเกิดเพราะอาศัยธรรมอันเป็นเหตุแห่งฉันทราคะในอนาคต เป็นอย่างไร<br>
  คือ บุคคลอาศัยธรรมอันเป็นเหตุแห่งฉันทราคะในอนาคต ตรึกตรอง พิจารณา<br>
  ด้วยใจ เมื่อเขาอาศัยธรรมอันเป็นเหตุแห่งฉันทราคะในอนาคต ตรึกตรอง พิจารณา<br>
  ด้วยใจ ย่อมเกิดฉันทะ เขาผู้เกิดฉันทะ ย่อมถูกธรรมเหล่านั้นร้อยรัด เราเรียกความ<br>
  กำหนัดแห่งใจนั้นว่าเป็นสังโยชน์ ฉันทะเกิดเพราะอาศัยธรรมอันเป็นเหตุแห่งฉันทราคะ<br>
  ในอนาคต เป็นอย่างนี้แล<br>
  ฉันทะเกิดเพราะอาศัยธรรมอันเป็นเหตุแห่งฉันทราคะในปัจจุบัน เป็นอย่างไร<br>
  คือ บุคคลอาศัยธรรมอันเป็นเหตุแห่งฉันทราคะในปัจจุบัน ตรึกตรอง พิจารณา<br>
  ด้วยใจ เมื่อเขาอาศัยธรรมอันเป็นเหตุแห่งฉันทราคะในปัจจุบัน ตรึกตรอง พิจารณา<br>
  ด้วยใจ ย่อมเกิดฉันทะ เขาผู้เกิดฉันทะ ย่อมถูกธรรมเหล่านั้นร้อยรัด เราเรียกความ</p>
<p class="footer">เชิงอรรถ :<br>
  ๑ ฉันทะ ในที่นี้หมายถึงตัณหา (องฺ.ติก.อ. ๒/๑๑๓/๒๖๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๕๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๑. สัมโพธวรรค ๑๐.
    ทุติยนิทานสูตร</p>
<p>
  กำหนัดแห่งใจนั้นว่าเป็นสังโยชน์ ฉันทะเกิดเพราะอาศัยธรรมอันเป็นเหตุแห่งฉันทราคะ<br>
  ในปัจจุบัน เป็นอย่างนี้แล<br>
  ภิกษุทั้งหลาย เหตุให้เกิดกรรม(ชั่ว) ๓ ประการนี้แล<br>
  ภิกษุทั้งหลาย เหตุให้เกิดกรรม(ดี) ๓ ประการนี้<br>
  เหตุให้เกิดกรรม(ดี) ๓ ประการ อะไรบ้าง คือ<br>
  ๑. ฉันทะไม่เกิดเพราะอาศัยธรรมอันเป็นเหตุแห่งฉันทราคะในอดีต<br>
  ๒. ฉันทะไม่เกิดเพราะอาศัยธรรมอันเป็นเหตุแห่งฉันทราคะในอนาคต<br>
  ๓. ฉันทะไม่เกิดเพราะอาศัยธรรมอันเป็นเหตุแห่งฉันทราคะในปัจจุบัน<br>
  ฉันทะไม่เกิดเพราะอาศัยธรรมอันเป็นเหตุแห่งฉันทราคะในอดีต เป็นอย่างไร<br>
  คือ บุคคลรู้ชัดผลที่จะเกิดต่อไปแห่งธรรมอันเป็นเหตุแห่งฉันทราคะในอดีต ครั้น<br>
  รู้แล้วจึงละเว้นผลนั้นเสียแล้วรู้แจ้งด้วยใจ เห็นชัดด้วยปัญญา ฉันทะไม่เกิดเพราะ<br>
  อาศัยธรรมอันเป็นเหตุแห่งฉันทราคะในอดีต เป็นอย่างนี้แล<br>
  ฉันทะไม่เกิดเพราะอาศัยธรรมอันเป็นเหตุแห่งฉันทราคะในอนาคต เป็น<br>
  อย่างไร<br>
  คือ บุคคลรู้ชัดผลที่จะเกิดต่อไปแห่งธรรมอันเป็นเหตุแห่งฉันทราคะในอนาคต<br>
  ครั้นรู้แล้วจึงละเว้นผลนั้นเสียแล้วรู้แจ้งด้วยใจ เห็นชัดด้วยปัญญา ฉันทะไม่เกิดเพราะ<br>
  อาศัยธรรมอันเป็นเหตุแห่งฉันทราคะในอนาคต เป็นอย่างนี้แล<br>
  ฉันทะไม่เกิดเพราะอาศัยธรรมอันเป็นเหตุแห่งฉันทราคะในปัจจุบัน เป็น<br>
  อย่างไร<br>
  คือ บุคคลรู้ชัดผลที่จะเกิดต่อไปแห่งธรรมอันเป็นเหตุแห่งฉันทราคะในปัจจุบัน<br>
  ครั้นรู้แล้วจึงละเว้นผลนั้นเสียแล้วรู้แจ้งด้วยใจ เห็นชัดด้วยปัญญา ฉันทะไม่เกิดเพราะ<br>
  อาศัยธรรมอันเป็นเหตุแห่งฉันทราคะในปัจจุบัน เป็นอย่างนี้แล<br>
  ภิกษุทั้งหลาย เหตุให้เกิดกรรม(ดี) ๓ ประการนี้แล</p>
<p class="nc">
  ทุติยนิทานสูตรที่ ๑๐ จบ<br>
  สัมโพธวรรคที่ ๑ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๕๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๑.
    อาปายิกสูตร<br>
<br>
  รวมพระสูตรที่มีในวรรคนี้ คือ<br>
  <br>
   ๑. ปุพเพวสัมโพธสูตร   ๒. ปฐมอัสสาทสูตร<br>
   ๓. ทุติยอัสสาทสูตร  ๔. สมณพราหมณสูตร<br>
   ๕. รุณณสูตร  ๖. อติตติสูตร<br>
   ๗. อรักขิตสูตร  ๘. พยาปันนสูตร<br>
   ๙. ปฐมนิทานสูตร ๑๐. ทุติยนิทานสูตร<br>
  <br>
  ๒. อาปายิกวรรค<br>
  หมวดว่าด้วยบุคคลผู้ต้องไปสู่อบายภูมิ<br>
  ๑. อาปายิกสูตร<br>
  ว่าด้วยบุคคลผู้ต้องไปสู่อบายภูมิ</p>
<p>
  [๑๑๔] พระผู้มีพระภาคตรัสว่า ภิกษุทั้งหลาย บุคคล ๓ จำพวกนี้ไม่ละ<br>
  บาปกรรม ๓ ประการนี้ ต้องไปอบายภูมิ ต้องไปนรก<br>
  บุคคล ๓ จำพวกไหนบ้าง คือ<br>
  ๑. บุคคลที่ไม่ใช่พรหมจารี แต่ปฏิญญาตนว่าเป็นพรหมจารี<br>
  ๒. บุคคลที่ตามกำจัดท่านผู้ประพฤติพรหมจรรย์บริสุทธิ์ด้วยกรรมที่ไม่มี<br>
  มูลอันเป็นปฏิปักษ์ต่อพรหมจรรย์<br>
  ๓. บุคคลที่มีวาทะอย่างนี้ มีทิฏฐิ๑อย่างนี้ว่า โทษในกามไม่มี แล้ว<br>
  ถึงความเป็นเหยื่อในกามทั้งหลาย<br>
  ภิกษุทั้งหลาย บุคคล ๓ จำพวกนี้แล ไม่ละบาปกรรม ๓ ประการนี้ ต้องไป<br>
  อบายภูมิ ต้องไปนรก</p>
<p class="nc">
  อาปายิกสูตรที่ ๑ จบ</p>
<p class="footer">เชิงอรรถ :<br>
  ๑ วาทะและทิฏฐิ ในที่นี้หมายถึงลัทธิความเชื่อถือ (องฺ.ติก.อ. ๒/๖๖/๒๐๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๕๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๓.
    อัปปเมยยสูตร<br>
<br>
  ๒. ทุลลภสูตร<br>
  ว่าด้วยบุคคลหาได้ยาก</p>
<p>
  [๑๑๕] ภิกษุทั้งหลาย ความปรากฏของบุคคล ๓ จำพวกหาได้ยากในโลก<br>
  ความปรากฏของบุคคล ๓ จำพวกไหนบ้าง คือ<br>
  ๑. ตถาคตอรหันตสัมมาสัมพุทธเจ้า<br>
  ๒. บุคคลผู้แสดงธรรมวินัยที่ตถาคตประกาศไว้<br>
  ๓. กตัญญูกตเวทีบุคคล๑<br>
  ภิกษุทั้งหลาย ความปรากฏของบุคคล ๓ จำพวกนี้แลหาได้ยากในโลก</p>

<p class="nc">
  ทุลลภสูตรที่ ๒ จบ<br>
<br>
๓. อัปปเมยยสูตร<br>
  ว่าด้วยบุคคลที่ประมาณไม่ได้</p>
<p>
  [๑๑๖] ภิกษุทั้งหลาย บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. สุปปเมยยบุคคล (บุคคลที่ประมาณได้ง่าย)<br>
  ๒. ทุปปเมยยบุคคล (บุคคลที่ประมาณได้ยาก)<br>
  ๓. อัปปเมยยบุคคล (บุคคลที่ประมาณไม่ได้)<br>
  สุปปเมยยบุคคล เป็นอย่างไร<br>
  คือ บุคคลบางคนในโลกนี้ฟุ้งซ่าน ถือตัว โลเล ปากกล้า พูดพร่ำเพรื่อ<br>
  หลงลืมสติ ไม่มีสัมปชัญญะ มีจิตไม่ตั้งมั่น มีจิตกวัดแกว่ง ไม่สำรวมอินทรีย์ นี้<br>
  เรียกว่า สุปปเมยยบุคคล<br>
  ทุปปเมยยบุคคล เป็นอย่างไร</p>
<p class="footer">เชิงอรรถ :<br>
  ๑ กตัญญูกตเวทีบุคคล หมายถึงบุคคลที่รู้อุปการคุณที่ผู้อื่นกระทำแก่ตนแล้วกระทำปฏิการคุณตอบแทน<br>
  พร้อมทั้งประกาศเกียรติคุณให้ปรากฏ (องฺ.ติก.อ. ๒/๑๑๕/๒๖๑)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๕๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๔.
    อาเนญชสูตร</p>
<p>
  คือ บุคคลบางคนในโลกนี้ไม่ฟุ้งซ่าน ไม่ถือตัว ไม่โลเล ไม่ปากกล้า ไม่พูด<br>
  พร่ำเพรื่อ มีสติมั่นคง มีสัมปชัญญะ มีจิตตั้งมั่น มีจิตแน่วแน่ สำรวมอินทรีย์<br>
  ภิกษุทั้งหลาย นี้เรียกว่า ทุปปเมยยบุคคล<br>
  อัปปเมยยบุคคล เป็นอย่างไร<br>
  คือ ภิกษุในธรรมวินัยนี้เป็นพระอรหันตขีณาสพ นี้เรียกว่า อัปปเมยยบุคคล<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก</p>

<p class="nc">
  อัปปเมยยสูตรที่ ๓ จบ<br>
<br>
๔. อาเนญชสูตร<br>
  ว่าด้วยธรรมอันไม่หวั่นไหว</p>
<p>
  [๑๑๗] ภิกษุทั้งหลาย บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. บุคคลบางคนในโลกนี้บรรลุอากาสานัญจายตนฌานโดยกำหนดว่า<br>
  อากาศไม่มีที่สุด อยู่ เพราะล่วงรูปสัญญา ดับปฏิฆสัญญา ไม่กำหนด<br>
  นานัตตสัญญาโดยประการทั้งปวง เขาชอบใจฌานนั้น ติดใจฌาน<br>
  นั้นและถึงความปลื้มใจกับฌานนั้น เขาดำรงอยู่ในฌานนั้น น้อมใจ<br>
  ไปในฌานนั้น ชอบอยู่กับฌานนั้นโดยมากไม่เสื่อม หลังจากตายแล้ว<br>
  เข้าถึงความเป็นผู้อยู่ร่วมกับเทวดาพวกที่เข้าถึงชั้นอากาสานัญจา ยตนะ<br>
  พวกเทวดาที่เข้าถึงชั้นอากาสานัญจายตนะ มีอายุประมาณ ๒๐,๐๐๐<br>
  กัป คนที่เป็นปุถุชนดำรงอยู่ในชั้นอากาสานัญจายตนะนั้นจนสิ้นอายุ<br>
  ให้ระยะเวลาที่เป็นกำหนดอายุของเทวดาเหล่านั้นหมดไปแล้วไปสู่<br>
  นรกบ้าง ไปสู่กำเนิดสัตว์ดิรัจฉานบ้าง ไปสู่แดนเปรตบ้าง ส่วนสาวก<br>
  ของพระผู้มีพระภาคดำรงอยู่ในชั้นอากาสานัญจายตนะนั้นจนสิ้นอายุ<br>
  ให้ระยะเวลาที่เป็นกำหนดอายุของเทวดาเหล่านั้นหมดไปแล้วปรินิพพาน<br>
  ในภพนั้นแล นี้แลเป็นความแปลกกัน เป็นความแตกต่างกัน เป็น<br>
  เหตุทำให้ต่างกัน ระหว่างอริยสาวกผู้ได้สดับกับปุถุชนผู้ไม่ได้สดับ<br>
  เมื่อคติ(การตาย)และอุบัติ(การเกิด)ยังมีอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๕๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๔.
    อาเนญชสูตร</p>
<p>
  ๒. บุคคลบางคนในโลกนี้ล่วงอากาสานัญจายตนฌานโดยประการทั้งปวง<br>
  บรรลุวิญญาณัญจายตนฌานโดยกำหนดว่า วิญญาณไม่มีที่สุด อยู่<br>
  เขาชอบใจฌานนั้น ติดใจฌานนั้น และถึงความปลื้มใจกับฌานนั้น<br>
  เขาดำรงอยู่ในฌานนั้น น้อมใจไปในฌานนั้น ชอบอยู่กับฌานนั้น<br>
  โดยมากไม่เสื่อม หลังจากตายแล้วเข้าถึงความเป็นผู้อยู่ร่วมกับ<br>
  เทวดาพวกที่เข้าถึงชั้นวิญญาณัญจายตนะ เทวดาพวกที่เข้าถึงชั้น<br>
  วิญญาณัญจายตนะมีอายุประมาณ ๔๐,๐๐๐ กัป คนที่เป็นปุถุชน<br>
  ดำรงอยู่ในชั้นวิญญาณัญจายตนะนั้นจนสิ้นอายุ ให้ระยะเวลาที่เป็น<br>
  กำหนดอายุของเทวดาเหล่านั้นหมดไปแล้วไปสู่นรกบ้าง ไปสู่กำเนิด<br>
  สัตว์ดิรัจฉานบ้าง ไปสู่แดนเปรตบ้าง ส่วนสาวกของพระผู้มีพระภาค<br>
  ดำรงอยู่ในชั้นวิญญาณัญจายตนะนั้นจนสิ้นอายุ ให้ระยะเวลาที่เป็น<br>
  กำหนดอายุของเทวดาเหล่านั้นหมดไปแล้วปรินิพพานในภพนั้นแล<br>
  นี้แลเป็นความแปลกกัน เป็นความแตกต่างกัน เป็นเหตุทำให้ต่าง<br>
  กันระหว่างอริยสาวกผู้ได้สดับกับปุถุชนผู้ไม่ได้สดับ เมื่อคติและอุบัติ<br>
  ยังมีอยู่<br>
  ๓. บุคคลบางคนในโลกนี้ล่วงวิญญาณัญจายตนฌานโดยประการทั้งปวง<br>
  บรรลุอากิญจัญญายตนฌานอยู่โดยกำหนดว่า ไม่มีอะไร อยู่ เขา<br>
  ชอบใจฌานนั้น ติดใจฌานนั้น และถึงความปลื้มใจกับฌานนั้น เขา<br>
  ดำรงอยู่ในฌานนั้น น้อมใจไปในฌานนั้น ชอบอยู่กับฌานนั้นโดยมาก<br>
  ไม่เสื่อม หลังจากตายแล้วเข้าถึงความเป็นผู้อยู่ร่วมกับเทวดาพวก<br>
  ที่เข้าถึงชั้นอากิญจัญญายตนะ เทวดาทั้งหลายพวกที่เข้าถึงชั้น<br>
  อากิญจัญญายตนะ มีอายุประมาณ ๖๐,๐๐๐ กัป คนที่เป็นปุถุชน<br>
  ดำรงอยู่ในชั้นอากิญจัญญายตนะนั้นจนสิ้นอายุ ให้ระยะเวลาที่เป็น<br>
  กำหนดอายุของเทวดาเหล่านั้นหมดไปแล้วไปสู่นรกบ้าง ไปสู่กำเนิดสัตว์<br>
  ดิรัจฉานบ้าง ไปสู่แดนเปรตบ้าง ส่วนสาวกของพระผู้มีพระภาคดำรง<br>
  อยู่ในชั้นอากิญจัญญายตนะนั้นจนสิ้นอายุ ให้ระยะเวลาที่เป็นกำหนด<br>
  อายุของเทวดาเหล่านั้นหมดไปแล้วปรินิพพานในภพนั้นแล นี้แลเป็น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๖๐ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๕.
    วิปัตติสัมปทาสูตร</p>
<p>
  ความแปลกกัน เป็นความแตกต่างกัน เป็นเหตุทำให้ต่างกันระหว่าง<br>
  อริยสาวกผู้ได้สดับกับปุถุชนผู้ไม่ได้สดับ เมื่อคติและอุบัติยังมีอยู่<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก</p>

<p class="nc">
  อาเนญชสูตรที่ ๔ จบ<br>
<br>
๕. วิปัตติสัมปทาสูตร<br>
  ว่าด้วยวิบัติ และสัมปทา</p>
<p>
  [๑๑๘] ภิกษุทั้งหลาย วิบัติ ๓ ประการนี้<br>
  วิบัติ ๓ ประการ อะไรบ้าง คือ<br>
  ๑. สีลวิบัติ (ความวิบัติแห่งศีล)<br>
  ๒. จิตตวิบัติ (ความวิบัตแห่งจิต)<br>
  ๓. ทิฏฐิวิบัติ (ความวิบัติแห่งทิฏฐิ)<br>
  สีลวิบัติ เป็นอย่างไร<br>
  คือ บุคคลบางคนในโลกนี้เป็นผู้ฆ่าสัตว์ ลักทรัพย์ ประพฤติผิดในกาม พูดเท็จ<br>
  พูดส่อเสียด พูดคำหยาบ พูดเพ้อเจ้อ นี้เรียกว่า สีลวิบัติ<br>
  จิตตวิบัติ เป็นอย่างไร<br>
  คือ บุคคลบางคนในโลกนี้เป็นมิจฉาทิฏฐิ(เห็นผิด) มีจิตพยาบาท นี้เรียกว่า<br>
  จิตตวิบัติ<br>
  ทิฏฐิวิบัติ เป็นอย่างไร<br>
  คือ บุคคลบางคนในโลกนี้เป็นมิจฉาทิฏฐิ มีความเห็นวิปริตว่า ทานที่ให้แล้ว<br>
  ไม่มีผล ยัญที่บูชาแล้วไม่มีผล การเซ่นสรวงไม่มีผล ผลวิบากแห่งกรรมที่ทำดีและ<br>
  ชั่วก็ไม่มี โลกนี้ไม่มี โลกหน้าไม่มี มารดาไม่มีคุณ บิดาไม่มีคุณ โอปปาติกสัตว์ไม่มี<br>
  สมณพราหมณ์ผู้ประพฤติดีปฏิบัติชอบทำให้แจ้งโลกนี้และโลกหน้าด้วยปัญญาอัน<br>
  ยิ่งเองแล้วสอนผู้อื่นให้รู้แจ้งก็ไม่มีในโลก นี้เรียกว่า ทิฏฐิวิบัติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๖๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๕.
    วิปัตติสัมปทาสูตร</p>
<p>
  เพราะสีลวิบัติเป็นเหตุ สัตว์ทั้งหลายหลังจากตายแล้วจึงไปเกิดในอบาย ทุคติ<br>
  วินิบาต๑ นรก เพราะจิตตวิบัติเป็นเหตุ สัตว์ทั้งหลายหลังจากตายแล้วจึงไปเกิดใน<br>
  อบาย ทุคติ วินิบาต นรก หรือเพราะทิฏฐิวิบัติเป็นเหตุ สัตว์ทั้งหลายหลังจาก<br>
  ตายแล้วจึงไปเกิดอบาย ทุคติ วินิบาต นรก<br>
  ภิกษุทั้งหลาย วิบัติ ๓ ประการนี้แล<br>
  สัมปทา ๓ ประการนี้<br>
  สัมปทา ๓ ประการ อะไรบ้าง คือ<br>
  ๑. สีลสัมปทา (ความถึงพร้อมด้วยศีล)<br>
  ๒. จิตตสัมปทา (ความถึงพร้อมด้วยจิต)<br>
  ๓. ทิฏฐิสัมปทา (ความถึงพร้อมด้วยทิฏฐิ)<br>
  สีลสัมปทา เป็นอย่างไร<br>
  คือ บุคคลบางคนในโลกนี้เว้นขาดจากการฆ่าสัตว์ การลักทรัพย์ การประพฤติ<br>
  ผิดในกาม การพูดเท็จ การพูดส่อเสียด การพูดคำหยาบ และการพูดเพ้อเจ้อ นี้<br>
  เรียกว่า สีลสัมปทา<br>
  จิตตสัมปทา เป็นอย่างไร<br>
  คือ บุคคลบางคนในโลกนี้ไม่เพ่งเล็งอยากได้ของเขา ไม่มีจิตพยาบาท นี้เรียกว่า<br>
  จิตตสัมปทา<br>
  ทิฏฐิสัมปทา เป็นอย่างไร<br>
  คือ บุคคลบางคนในโลกนี้เป็นสัมมาทิฏฐิ(เห็นชอบ) มีความเห็นไม่วิปริตว่า<br>
  ทานที่ให้แล้วมีผล ยัญที่บูชาแล้วมีผล การเซ่นสรวงมีผล ผลวิบากแห่งกรรมที่<br>
  ทำไว้ดีและชั่วมี โลกนี้มี โลกหน้ามี มารดามีคุณ บิดามีคุณ โอปปาติกสัตว์มี<br>
  สมณพราหมณ์ผู้ประพฤติดีปฏิบัติชอบทำให้แจ้งโลกนี้และโลกหน้าด้วยปัญญาอันยิ่ง<br>
  เองแล้วสอนผู้อื่นให้รู้แจ้งมีอยู่ในโลก นี้เรียกว่า ทิฏฐิสัมปทา</p>
<p class="footer">เชิงอรรถ :<br>
  ๑ อบาย ทุคติ วินิบาต ทั้ง ๓ คำนี้เป็นไวพจน์ของนรก (องฺ.เอกก.อ. ๑/๔๓/๕๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๖๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๖.
    อปัณณกสูตร</p>
<p>
  เพราะสีลสัมปทาเป็นเหตุ สัตว์ทั้งหลายหลังจากตายแล้วจึงไปเกิดในสุคติโลก<br>
  สวรรค์ เพราะจิตตสัมปทาเป็นเหตุ สัตว์ทั้งหลายหลังจากตายแล้วจึงไปเกิดใน<br>
  สุคติโลกสวรรค์ หรือเพราะทิฏฐิสัมปทาเป็นเหตุ สัตว์ทั้งหลายหลังจากตายแล้วจึง<br>
  ไปเกิดในสุคติโลกสวรรค์<br>
  ภิกษุทั้งหลาย สัมปทา ๓ ประการนี้แล</p>

<p class="nc">
  วิปัตติสัมปทาสูตรที่ ๕ จบ<br>
<br>
๖. อปัณณกสูตร<br>
  ว่าด้วยข้อปฏิบัติไม่ผิด</p>
<p>
  [๑๑๙] ภิกษุทั้งหลาย วิบัติ ๓ ประการนี้<br>
  วิบัติ ๓ ประการ อะไรบ้าง คือ<br>
  ๑. สีลวิบัติ (ความวิบัติแห่งศีล)<br>
  ๒. จิตตวิบัติ (ความวิบัติแห่งจิต)<br>
  ๓. ทิฏฐิวิบัติ (ความวิบัติแห่งทิฏฐิ)<br>
  สีลวิบัติ เป็นอย่างไร<br>
  คือ บุคคลบางคนในโลกนี้เป็นผู้ฆ่าสัตว์ ฯลฯ พูดเพ้อเจ้อ นี้เรียกว่า<br>
  สีลวิบัติ<br>
  จิตตวิบัติ เป็นอย่างไร<br>
  คือ บุคคลบางคนในโลกนี้เพ่งเล็งอยากได้ของเขา มีจิตพยาบาท นี้เรียกว่า<br>
  จิตตวิบัติ<br>
  ทิฏฐิวิบัติ เป็นอย่างไร<br>
  คือ บุคคลบางคนในโลกนี้เป็นมิจฉาทิฏฐิ มีความเห็นวิปริตว่า ทานที่ให้แล้ว<br>
  ไม่มีผล ยัญที่บูชาแล้วไม่มีผล ฯลฯ สมณพราหมณ์ผู้ประพฤติดีปฏิบัติชอบทำให้<br>
  แจ้งโลกนี้และโลกหน้าด้วยปัญญาอันยิ่งเองแล้วสอนผู้อื่นให้รู้แจ้งก็ไม่มีในโลก
  นี้เรียกว่า<br>
  ทิฏฐิวิบัติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๖๓ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๖.
    อปัณณกสูตร</p>
<p>
  เพราะสีลวิบัติเป็นเหตุ สัตว์ทั้งหลายหลังจากตายแล้วจึงไปเกิดในอบาย ทุคติ<br>
  วินิบาต นรก เพราะจิตตวิบัติเป็นเหตุ ฯลฯ หรือเพราะทิฏฐิวิบัติเป็นเหตุ สัตว์<br>
  ทั้งหลายหลังจากตายแล้วจึงไปเกิดในอบาย ทุคติ วินิบาต นรก<br>
  ภิกษุทั้งหลาย เพราะศีลวิบัติเป็นเหตุ สัตว์ทั้งหลายหลังจากตายแล้วจึงไป<br>
  เกิดในอบาย ทุคติ วินิบาต นรก เปรียบเหมือนแก้วมณีหกเหลี่ยมถูกโยนขึ้นสูงก็<br>
  กลับลงมาตั้งอยู่ด้วยดีตามปกติฉะนั้น<br>
  ภิกษุทั้งหลาย วิบัติ ๓ ประการนี้แล<br>
  สัมปทา ๓ ประการนี้<br>
  สัมปทา ๓ ประการ อะไรบ้าง คือ<br>
  ๑. สีลสัมปทา (ความถึงพร้อมด้วยศีล)<br>
  ๒. จิตตสัมปทา (ความถึงพร้อมด้วยจิต)<br>
  ๓. ทิฏฐิสัมปทา (ความถึงพร้อมด้วยทิฏฐิ)<br>
  สีลสัมปทา เป็นอย่างไร<br>
  คือ บุคคลบางคนในโลกนี้เว้นขาดจากการฆ่าสัตว์ ฯลฯ การพูดเพ้อเจ้อ นี้<br>
  เรียกว่า สีลสัมปทา<br>
  จิตตสัมปทา เป็นอย่างไร<br>
  คือ บุคคลบางคนในโลกนี้ไม่เพ่งเล็งอยากได้ของเขา ไม่มีจิตพยาบาท นี้เรียก<br>
  ว่า จิตตสัมปทา<br>
  ทิฏฐิสัมปทา เป็นอย่างไร<br>
  คือ บุคคลบางคนในโลกนี้เป็นสัมมาทิฏฐิ มีความเห็นไม่วิปริตว่า ทานที่<br>
  ให้แล้วมีผล ยัญที่บูชาแล้วมีผล ฯลฯ สมณพราหมณ์ผู้ประพฤติดีปฏิบัติชอบทำให้<br>
  แจ้งโลกนี้และโลกหน้าด้วยปัญญาอันยิ่งเองแล้วสอนผู้อื่นให้รู้แจ้งมีอยู่ในโลก
  นี้เรียกว่า<br>
  ทิฏฐิสัมปทา<br>
  เพราะสีลสัมปทาเป็นเหตุ สัตว์ทั้งหลายหลังจากตายแล้วจึงไปเกิดในสุคติโลก<br>
  สวรรค์ เพราะจิตตสัมปทาเป็นเหตุ ฯลฯ หรือเพราะทิฏฐิสัมปทาเป็นเหตุ สัตว์<br>
  ทั้งหลายหลังจากตายแล้วจึงไปเกิดในสุคติโลกสวรรค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๖๔ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๗.
    กัมมันตสูตร</p>
<p>
  ภิกษุทั้งหลาย เพราะสีลสัมปทาเป็นเหตุ สัตว์ทั้งหลายหลังจากตายแล้วจึง<br>
  ไปเกิดในสุคติโลกสวรรค์ เปรียบเหมือนแก้วมณีหกเหลี่ยมถูกโยนขึ้นสูงก็กลับลงมา<br>
  ตั้งอยู่ด้วยดีตามปกติฉะนั้น<br>
  ภิกษุทั้งหลาย สัมปทา ๓ ประการนี้แล</p>

<p class="nc">
  อปัณณกสูตรที่ ๖ จบ<br>
<br>
๗. กัมมันตสูตร<br>
  ว่าด้วยความวิบัติแห่งการงาน</p>
<p>
  [๑๒๐] ภิกษุทั้งหลาย วิบัติ ๓ ประการนี้<br>
  วิบัติ ๓ ประการ อะไรบ้าง คือ<br>
  ๑. กัมมันตวิบัติ (ความวิบัติแห่งการงาน)<br>
  ๒. อาชีววิบัติ (ความวิบัติแห่งอาชีพ)<br>
  ๓. ทิฏฐิวิบัติ (ความวิบัติแห่งทิฏฐิ)<br>
  กัมมันตวิบัติ เป็นอย่างไร<br>
  คือ บุคคลบางคนในโลกนี้เป็นผู้ฆ่าสัตว์ ฯลฯ พูดเพ้อเจ้อ นี้เรียกว่า<br>
  กัมมันตวิบัติ<br>
  อาชีววิบัติ เป็นอย่างไร<br>
  คือ บุคคลบางคนในโลกนี้มีอาชีพผิด เลี้ยงชีพด้วยมิจฉาอาชีวะ(เลี้ยงชีพผิด)<br>
  นี้เรียกว่า อาชีววิบัติ<br>
  ทิฏฐิวิบัติ เป็นอย่างไร<br>
  คือ บุคคลบางคนในโลกนี้เป็นมิจฉาทิฏฐิ มีความเห็นวิปริตว่า ทานที่ให้แล้ว<br>
  ไม่มีผล ยัญที่บูชาแล้วไม่มีผล ฯลฯ สมณพราหมณ์ผู้ประพฤติดีปฏิบัติชอบทำให้<br>
  แจ้งโลกนี้และโลกหน้าด้วยปัญญาอันยิ่งเองแล้วสอนผู้อื่นให้รู้แจ้งก็ไม่มีในโลก
  นี้เรียกว่า<br>
  ทิฏฐิวิบัติ<br>
  ภิกษุทั้งหลาย วิบัติ ๓ ประการนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๖๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๘.
    ปฐมโสเจยยสูตร</p>
<p>
  สัมปทา ๓ ประการนี้<br>
  สัมปทา ๓ ประการ อะไรบ้าง คือ<br>
  ๑. กัมมันตสัมปทา (ความถึงพร้อมด้วยการงาน)<br>
  ๒. อาชีวสัมปทา (ความถึงพร้อมด้วยอาชีพ)<br>
  ๓. ทิฏฐิสัมปทา (ความถึงพร้อมด้วยทิฏฐิ)<br>
  กัมมันตสัมปทา เป็นอย่างไร<br>
  คือ บุคคลบางคนในโลกนี้เว้นขาดจากการฆ่าสัตว์ ฯลฯ การพูดเพ้อเจ้อ นี้<br>
  เรียกว่า กัมมันตสัมปทา<br>
  อาชีวสัมปทา เป็นอย่างไร<br>
  คือ บุคคลบางคนในโลกนี้มีอาชีพชอบ เลี้ยงชีพด้วยสัมมาอาชีวะ(เลี้ยงชีพ<br>
  ชอบ) นี้เรียกว่า อาชีวสัมปทา<br>
  ทิฏฐิสัมปทา เป็นอย่างไร<br>
  คือ บุคคลบางคนในโลกนี้เป็นสัมมาทิฏฐิ มีความเห็นไม่วิปริตว่า ทานที่ให้<br>
  แล้วมีผล ยัญที่บูชาแล้วมีผล ฯลฯ สมณพราหมณ์ผู้ประพฤติดีปฏิบัติชอบทำให้แจ้ง<br>
  โลกนี้และโลกหน้าด้วยปัญญาอันยิ่งเองแล้วสอนผู้อื่นให้รู้แจ้งมีอยู่ในโลก นี้เรียกว่า<br>
  ทิฏฐิสัมปทา<br>
  ภิกษุทั้งหลาย สัมปทา ๓ ประการนี้แล</p>

<p class="nc">
  กัมมันตสูตรที่ ๗ จบ<br>
<br>
๘. ปฐมโสเจยยสูตร<br>
  ว่าด้วยความสะอาด สูตรที่ ๑</p>
<p>
  [๑๒๑] ภิกษุทั้งหลาย ความสะอาด ๓ ประการนี้<br>
  ความสะอาด ๓ ประการ อะไรบ้าง คือ<br>
  ๑. ความสะอาดกาย ๒. ความสะอาดวาจา<br>
  ๓. ความสะอาดใจ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๖๖ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๙.
    ทุติยโสเจยยสูตร</p>
<p>
  ความสะอาดกาย เป็นอย่างไร<br>
  คือ บุคคลบางคนในโลกนี้เว้นขาดจากการฆ่าสัตว์ การลักทรัพย์ การประพฤติ<br>
  ผิดในกาม นี้เรียกว่า ความสะอาดกาย<br>
  ความสะอาดวาจา เป็นอย่างไร<br>
  คือ บุคคลบางคนในโลกนี้เว้นขาดจากการพูดเท็จ การพูดส่อเสียด การพูด<br>
  คำหยาบ การพูดเพ้อเจ้อ นี้เรียกว่า ความสะอาดวาจา<br>
  ความสะอาดใจ เป็นอย่างไร<br>
  คือ บุคคลบางคนในโลกนี้ไม่เป็นผู้โลภมาก มีจิตไม่พยาบาท เป็นสัมมาทิฏฐิ<br>
  นี้เรียกว่า ความสะอาดใจ<br>
  ภิกษุทั้งหลาย ความสะอาด ๓ ประการนี้แล</p>

<p class="nc">
  ปฐมโสเจยยสูตรที่ ๘ จบ<br>
<br>
๙. ทุติยโสเจยยสูตร<br>
  ว่าด้วยความสะอาด สูตรที่ ๒</p>
<p>
  [๑๒๒] ภิกษุทั้งหลาย ความสะอาด ๓ ประการนี้<br>
  ความสะอาด ๓ ประการ อะไรบ้าง คือ<br>
  ๑. ความสะอาดกาย ๒. ความสะอาดวาจา<br>
  ๓. ความสะอาดใจ<br>
  ความสะอาดกาย เป็นอย่างไร<br>
  คือ ภิกษุในธรรมวินัยนี้เว้นขาดจากการฆ่าสัตว์ การลักทรัพย์ การประพฤติ<br>
  ไม่ประเสริฐ นี้เรียกว่า ความสะอาดกาย<br>
  ความสะอาดวาจา เป็นอย่างไร<br>
  คือ ภิกษุในธรรมวินัยนี้เว้นขาดจากการพูดเท็จ การพูดส่อเสียด การพูด<br>
  คำหยาบ การพูดเพ้อเจ้อ นี้เรียกว่า ความสะอาดวาจา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๖๗ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๙.
    ทุติยโสเจยยสูตร</p>
<p>
  ความสะอาดใจ เป็นอย่างไร<br>
  คือ ภิกษุในธรรมวินัยนี้รู้ชัดกามฉันทะ(ความพอใจในกาม)ที่มีในภายในว่า<br>
  กามฉันทะมีในภายในของเรา หรือรู้ชัดกามฉันทะที่ไม่มีในภายในว่า กามฉันทะ<br>
  ไม่มีในภายในของเรา รู้ชัดถึงการเกิดขึ้นแห่งกามฉันทะที่ยังไม่เกิดขึ้น รู้ชัดถึงการ<br>
  ละกามฉันทะที่เกิดขึ้นแล้ว และรู้ชัดถึงการไม่เกิดขึ้นต่อไปของกามฉันทะที่ละได้แล้ว<br>
  รู้ชัดพยาบาท(ความคิดร้าย)ที่มีในภายในว่า พยาบาทมีในภายในของเรา หรือรู้ชัด<br>
  พยาบาทที่ไม่มีในภายในก็รู้ชัดว่า พยาบาทไม่มีในภายในของเรา รู้ชัดถึงการเกิด<br>
  ขึ้นแห่งพยาบาทที่ยังไม่เกิดขึ้น รู้ชัดถึงการละพยาบาทที่เกิดขึ้นแล้ว และรู้ชัดถึง<br>
  การไม่เกิดขึ้นต่อไปแห่งพยาบาทที่ละได้แล้ว รู้ชัดถีนมิทธะ(ความหดหู่และเซื่องซึม)<br>
  ที่มีในภายในว่า ถีนมิทธะมีในภายในของเรา หรือรู้ชัดถีนมิทธะไม่มีในภายในว่า<br>
  ถีนมิทธะไม่มีในภายในของเรา รู้ชัดถึงการเกิดขึ้นแห่งถีนมิทธะที่ยังไม่เกิดขี้น
  รู้ชัด<br>
  ถึงการละถีนมิทธะที่เกิดขึ้นแล้ว และรู้ชัดถึงการไม่เกิดขึ้นต่อไปแห่งถีนมิทธะที่ละได้<br>
  แล้ว รู้ชัดอุทธัจจกุกกุจจะ(ความฟุ้งซ่านและร้อนใจ)ที่มีในภายในว่า อุทธัจจกุกกุจจะ<br>
  มีในภายในของเรา หรือรู้ชัดอุทธัจจกุกกุจจะที่ไม่มีในภายในว่า อุทธัจจกุกกุจจะ<br>
  ไม่มีในภายใน รู้ชัดถึงการเกิดขึ้นแห่งอุทธัจจกุกกุจจะที่ยังไม่เกิดขึ้น รู้ชัดถึงการละ<br>
  อุทธัจจกุกกุจจะที่เกิดขึ้นแล้ว และรู้ชัดถึงการไม่เกิดขึ้นต่อไปแห่ง อุทธัจจกุกกุจจะที่<br>
  ละได้แล้ว รู้ชัดวิจิกิจฉา(ความลังเลสงสัย) มีในภายในว่า วิจิกิจฉามีในภายในของ<br>
  เรา หรือรู้ชัดวิจิกิจฉาที่ไม่มีในภายในว่า วิจิกิจฉาไม่มีในภายในของเรา รู้ชัดถึง<br>
  การเกิดขึ้นแห่งวิจิกิจฉาที่ยังไม่เกิดขึ้น รู้ชัดถึงการละวิจิกิจฉาที่เกิดขึ้นแล้ว
  และรู้ชัด<br>
  ถึงการไม่เกิดขึ้นต่อไปแห่งวิจิกิจฉาที่ละได้แล้ว นี้เรียกว่า ความสะอาดใจ<br>
  ภิกษุทั้งหลาย ความสะอาด ๓ ประการนี้แล<br>
  ผู้มีกายสะอาด มีวาจาสะอาด<br>
  มีใจสะอาด ไม่มีอาสวะ<br>
  เป็นผู้สะอาด ถึงพร้อมด้วยความสะอาด<br>
  บัณฑิตทั้งหลายเรียกว่าเป็นผู้ล้างบาปได้แล้ว</p>
<p class="nc">
  ทุติยโสเจยยสูตรที่ ๙ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๖๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๒. อาปายิกวรรค ๑๐.
    โมเนยยสูตร<br>
<br>
  ๑๐. โมเนยยสูตร<br>
  ว่าด้วยความเป็นมุนี</p>
<p>
  [๑๒๓] ภิกษุทั้งหลาย ความเป็นมุนี ๓ ประการนี้<br>
  ความเป็นมุนี ๓ ประการ อะไรบ้าง คือ<br>
  ๑. ความเป็นมุนีทางกาย ๒. ความเป็นมุนีทางวาจา<br>
  ๓. ความเป็นมุนีทางใจ<br>
  ความเป็นมุนีทางกาย เป็นอย่างไร<br>
  คือ ภิกษุในธรรมวินัยนี้เว้นขาดจากการฆ่าสัตว์ การลักทรัพย์ การประพฤติ<br>
  ไม่ประเสริฐ นี้เรียกว่า ความเป็นมุนีทางกาย<br>
  ความเป็นมุนีทางวาจา เป็นอย่างไร<br>
  คือ ภิกษุในธรรมวินัยนี้เว้นขาดจากการพูดเท็จ การพูดส่อเสียด การพูด<br>
  คำหยาบ การพูดเพ้อเจ้อ นี้เรียกว่า ความเป็นมุนีทางวาจา<br>
  ความเป็นมุนีทางใจ เป็นอย่างไร<br>
  คือ ภิกษุในธรรมวินัยนี้ทำให้แจ้งเจโตวิมุตติ ปัญญาวิมุตติอันไม่มีอาสวะเพราะ<br>
  อาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน นี้เรียกว่า ความเป็นมุนีทางใจ<br>
  ภิกษุทั้งหลาย ความเป็นมุนี ๓ ประการนี้แล<br>
  ผู้ที่เป็นมุนีทางกาย เป็นมุนีทางวาจา<br>
  เป็นมุนีทางใจ ไม่มีอาสวะ<br>
  เป็นมุนี ถึงพร้อมด้วยความเป็นมุนี<br>
  บัณฑิตทั้งหลายเรียกว่าเป็นผู้ละได้ทุกอย่าง</p>
<p class="nc">
  โมเนยยสูตรที่ ๑๐ จบ<br>
  อาปายิกวรรคที่ ๒ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๖๙ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๑.
    กุสินารสูตร<br>
<br>
  รวมพระสูตรที่มีในวรรคนี้ คือ<br>
  <br>
   ๑. อาปายิกสูตร   ๒. ทุลลภสูตร<br>
   ๓. อัปปเมยยสูตร  ๔. อาเนญชสูตร<br>
   ๕. วิปัตติสัมปทาสูตร  ๖. อปัณณกสูตร<br>
   ๗. กัมมันตสูตร  ๘. ปฐมโสเจยยสูตร<br>
   ๙. ทุติยโสเจยยสูตร ๑๐. โมเนยยสูตร<br>
<br>
๓. กุสินารวรรค<br>
  หมวดว่าด้วยกรุงกุสินารา<br>
  ๑. กุสินารสูตร<br>
  ว่าด้วยพระธรรมเทศนาที่กรุงกุสินารา</p>
<p>
  [๑๒๔] สมัยหนึ่ง พระผู้มีพระภาคประทับอยู่ ณ ราวป่าชื่อพลิหรณะ เขต<br>
  กรุง กุสินารา ณ ที่นั้น พระผู้มีพระภาคได้รับสั่งเรียกภิกษุทั้งหลายมาตรัสว่า<br>
  ภิกษุทั้งหลาย ภิกษุเหล่านั้นทูลรับสนองพระดำรัสแล้ว พระผู้มีพระภาคจึงได้ตรัส<br>
  เรื่องนี้ว่า<br>
  ภิกษุทั้งหลาย ภิกษุในธรรมวินัยนี้เข้าไปอาศัยหมู่บ้านหรือตำบลแห่งใดแห่ง<br>
  หนึ่งอยู่ คหบดีหรือบุตรของคหบดีเข้าไปหาภิกษุนั้น นิมนต์ฉันในวันรุ่งขึ้น ภิกษุ<br>
  เมื่อประสงค์ก็รับนิมนต์ ภิกษุนั้นพอล่วงราตรีนั้นไป เวลาเช้า ครองอันตรวาสก<br>
  ถือบาตรจีวรเข้าไปยังนิเวศน์ของคหบดีหรือบุตรของคหบดี นั่งบนอาสนะที่เขาปูไว้<br>
  คหบดีหรือบุตรของคหบดีนั้น ถวายอาหารให้ภิกษุนั้นอิ่มหนำด้วยของเคี้ยวของฉัน<br>
  ที่ประณีตด้วยมือตนเอง<br>
  ภิกษุนั้นมีความคิดอย่างนี้ว่า ดีจริง คหบดีหรือบุตรของคหบดีนี้ถวายอาหาร<br>
  ให้เราอิ่มหนำด้วยของเคี้ยวของฉันที่ประณีตด้วยมือตนเอง เธอยังมีความคิดอย่างนี้<br>
  อีกว่า โอหนอ คหบดีหรือบุตรของคหบดีนี้พึงถวายอาหารให้เราอิ่มหนำด้วยของ<br>
  เคี้ยวของฉันที่ประณีตอย่างนี้ด้วยมือตนเองแม้ต่อ ๆ ไป เธอติดใจ ลุ่มหลง หมกมุ่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๗๐ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๒.
    ภัณฑนสูตร</p>
<p>
  มองไม่เห็นโทษ ไม่มีปัญญาเป็นเครื่องสลัดออก ฉันบิณฑบาตนั้น เธอตรึกถึง<br>
  กามวิตก(ความตรึกในทางกาม)บ้าง ตรึกถึงพยาบาทวิตก(ความตรึกในทาง<br>
  พยาบาท)บ้าง ตรึกถึงวิหิงสาวิตก(ความตรึกในทางเบียดเบียน)บ้าง<br>
  ภิกษุทั้งหลาย บิณฑบาตที่ถวายแก่ภิกษุเช่นนี้ เราไม่กล่าวว่ามีผลมาก ข้อนั้น<br>
  เพราะเหตุไร เพราะภิกษุเป็นผู้ประมาทอยู่<br>
  ส่วนภิกษุในธรรมวินัยนี้เข้าไปอาศัยบ้านหรือตำบลแห่งใดแห่งหนึ่งอยู่ คหบดี<br>
  หรือบุตรของคหบดีเข้าไปหาภิกษุนั้น นิมนต์ฉันในวันรุ่งขึ้น ภิกษุเมื่อประสงค์ก็รับ<br>
  นิมนต์ ภิกษุนั้นพอล่วงราตรีนั้นไป เวลาเช้า ครองอันตรวาสก ถือบาตรจีวรเข้า<br>
  ไปยังนิเวศน์ของคหบดีหรือบุตรของคหบดีนั้น นั่งบนอาสนะที่เขาปูไว้ คหบดีหรือ<br>
  บุตรของคหบดีนั้นถวายอาหารให้ภิกษุนั้นอิ่มหนำด้วยของเคี้ยวของฉันที่ประณีตด้วย<br>
  มือตนเอง<br>
  ภิกษุนั้นไม่มีความคิดอย่างนี้ว่า ดีจริง คหบดีหรือบุตรของคหบดีนี้ถวาย<br>
  อาหารให้เราอิ่มหนำด้วยของเคี้ยวของฉันที่ประณีตด้วยมือตนเอง และเธอไม่มีความ<br>
  คิดอย่างนี้ว่า โอหนอ คหบดีหรือบุตรของคหบดีนี้พึงถวายอาหารให้เราอิ่มหนำ<br>
  ด้วยของเคี้ยวของฉันที่ประณีตด้วยมือตนเองแม้ต่อ ๆ ไป เธอไม่ติดใจ ไม่มัวเมา<br>
  ไม่หมกมุ่น มองเห็นโทษ มีปัญญาเป็นเครื่องสลัดออกฉันบิณฑบาตนั้น เธอตรึกถึง<br>
  เนกขัมมวิตก(ความตรึกปลอดจากกาม)บ้าง ตรึกถึงอพยาบาทวิตก(ความตรึก<br>
  ปลอดจากพยาบาท)บ้าง ตรึกถึงอวิหิงสาวิตก(ความตรึกปลอดจากการเบียดเบียน)<br>
  บ้าง ภิกษุทั้งหลายบิณฑบาตที่ถวายแก่ภิกษุเช่นนี้ เราเรียกว่ามีผลมาก ข้อนั้น<br>
  เพราะเหตุไร เพราะภิกษุเป็นผู้ไม่ประมาทอยู่</p>
<p class="nc">
  กุสินารสูตรที่ ๑ จบ<br>
<br>
  ๒. ภัณฑนสูตร<br>
  ว่าด้วยเหตุแห่งความบาดหมาง</p>
<p>
  [๑๒๕] ภิกษุทั้งหลาย ในทิศใด ภิกษุทั้งหลายเกิดความบาดหมางกัน ทะเลาะ<br>
  วิวาทกัน ใช้หอกคือปากทิ่มแทงกันอยู่ ทิศนี้ แม้เพียงคิดก็ไม่เป็นที่สำราญแก่เรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๗๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๒.
    ภัณฑนสูตร</p>
<p>
  ไม่จำเป็นต้องพูดถึงการไป ในเรื่องนี้เราสันนิษฐานได้ว่า ท่านเหล่านั้นได้ละธรรม
  ๓<br>
  ประการ คลุกคลีอยู่กับธรรม ๓ ประการอย่างแน่นอน<br>
  ท่านเหล่านั้นได้ละธรรม ๓ ประการ อะไรบ้าง คือ<br>
  ๑. เนกขัมมวิตก (ความตรึกปลอดจากกาม)<br>
  ๒. อพยาบาทวิตก (ความตรึกปลอดจากพยาบาท)<br>
  ๓. อวิหิงสาวิตก (ความตรึกปลอดจากการเบียดเบียน)<br>
  ท่านเหล่านั้นได้ละธรรม ๓ ประการนี้<br>
  ท่านเหล่านั้นคลุกคลีอยู่กับธรรม ๓ ประการ อะไรบ้าง คือ<br>
  ๑. กามวิตก (ความตรึกในทางกาม)<br>
  ๒. พยาบาทวิตก (ความตรึกในทางพยาบาท)<br>
  ๓. วิหิงสาวิตก (ความตรึกในทางเบียดเบียน)<br>
  ท่านเหล่านั้นคลุกคลีอยู่กับธรรม ๓ ประการนี้<br>
  ภิกษุทั้งหลาย ในทิศใด ภิกษุทั้งหลายเกิดความบาดหมางกัน ทะเลาะวิวาทกัน<br>
  ใช้หอกคือปากทิ่มแทงกันอยู่ ทิศนี้ แม้เพียงคิดก็ไม่เป็นที่สำราญแก่เรา ไม่จำเป็น<br>
  ต้องพูดถึงการไป ในเรื่องนี้ เราสันนิษฐานได้ว่า ท่านเหล่านั้นได้ละธรรม ๓ ประการ<br>
  คลุกคลีอยู่กับธรรม ๓ ประการอย่างแน่นอน<br>
  ในทิศใด ภิกษุทั้งหลายพร้อมเพรียงกัน ชื่นชมกัน ไม่วิวาทกัน เป็นเหมือน<br>
  น้ำนมกับน้ำ มองกันด้วยนัยน์ตาที่เปี่ยมด้วยความรักอยู่ ทิศนี้ แม้ไปเยือนก็เป็น<br>
  ที่สำราญแก่เรา ไม่จำเป็นต้องพูดถึงการคิด ในเรื่องนี้ เราสันนิษฐานได้ว่า ท่าน<br>
  เหล่านั้นได้ละธรรม ๓ ประการ คลุกคลีอยู่กับธรรม ๓ ประการอย่างแน่นอน<br>
  ท่านเหล่านั้นได้ละธรรม ๓ ประการ อะไรบ้าง คือ<br>
  ๑. กามวิตก ๒. พยาบาทวิตก<br>
  ๓. วิหิงสาวิตก<br>
  ท่านเหล่านั้นคลุกคลีอยู่กับธรรม ๓ ประการ อะไรบ้าง คือ<br>
  ๑. เนกขัมมวิตก ๒. อพยาบาทวิตก<br>
  ๓. อวิหิงสาวิตก<br>
  ท่านเหล่านั้นคลุกคลีอยู่กับธรรม ๓ ประการนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๗๒ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๓.
    โคตมกเจติยสูตร</p>
<p>
  ในทิศใด ภิกษุทั้งหลายพร้อมเพรียงกัน ชื่นชมกัน ไม่วิวาทกัน เป็นเหมือน<br>
  น้ำนมกับน้ำ มองกันด้วยนัยน์ตาที่เปี่ยมด้วยความรักอยู่ ทิศนี้ แม้ไปเยือนก็เป็นที่<br>
  สำราญแก่เรา ไม่จำเป็นต้องพูดถึงการคิด ในเรื่องนี้ เราสันนิษฐานได้ว่า ท่านเหล่านั้น<br>
  ได้ละธรรม ๓ ประการนี้ คลุกคลีอยู่กับธรรม ๓ ประการนี้อย่างแน่นอน</p>

<p class="nc">
  ภัณฑนสูตรที่ ๒ จบ<br>
<br>
๓. โคตมกเจติยสูตร<br>
  ว่าด้วยพระธรรมเทศนาที่โคตมกเจดีย์</p>
<p>
  [๑๒๖] สมัยหนึ่ง พระผู้มีพระภาคประทับอยู่ ณ โคตมกเจดีย์๑เขตกรุงเวสาลี<br>
  ณ ที่นั้น พระผู้มีพระภาคได้รับสั่งเรียกภิกษุทั้งหลายมาตรัสว่า ภิกษุทั้งหลาย
  ภิกษุ<br>
  เหล่านั้นทูลรับสนองพระดำรัสแล้ว พระผู้มีพระภาคจึงได้ตรัสเรื่องนี้ว่า<br>
  ภิกษุทั้งหลาย เรารู้ยิ่งแล้ว๒จึงแสดงธรรม ไม่รู้ยิ่งแล้ว ไม่แสดงธรรม<br>
  เราแสดงธรรมมีเหตุ ไม่ใช่แสดงธรรมไม่มีเหตุ เราแสดงธรรมมีปาฏิหาริย์ ไม่ใช่<br>
  แสดงธรรมไม่มีปาฏิหาริย์ เมื่อเรานั้นรู้ยิ่งแล้วจึงแสดงธรรม ไม่รู้ยิ่งแล้วไม่แสดง<br>
  ธรรม แสดงธรรมมีเหตุ ไม่ใช่แสดงธรรมไม่มีเหตุ แสดงธรรมมีปาฏิหาริย์ ไม่ใช่<br>
  แสดงธรรมไม่มีปาฏิหาริย์ เธอทั้งหลายควรทำตามคำสั่งสอน ควรทำตามคำ<br>
  พร่ำสอน ก็แลเธอทั้งหลายควรที่จะยินดี ควรที่จะชื่นชม ควรที่จะโสมนัสว่า<br>
  พระผู้มีพระภาคเป็นผู้ตรัสรู้ด้วยพระองค์เองโดยชอบ พระธรรมเป็นธรรมที่พระผู้มี<br>
  พระภาคตรัสไว้ดีแล้ว พระสงฆ์เป็นผู้ปฏิบัติดีแล้ว<br>
  เมื่อพระผู้มีพระภาคตรัสอย่างนี้ ภิกษุเหล่านั้นมีใจยินดี ต่างชื่นชมภาษิตของ<br>
  พระผู้มีพระภาค เมื่อพระผู้มีพระภาคตรัสไวยากรณภาษิตนี้อยู่ สหัสสีโลกธาตุ๓<br>
  ได้หวั่นไหวสั่นสะเทือนแล้ว</p>
<p class="nc">
  โคตมกเจติยสูตรที่ ๓ จบ</p>
<p class="footer">เชิงอรรถ :<br>
  ๑ โคตมกเจดีย์ หมายถึงที่อยู่ของยักษ์ชื่อว่าโคตมกะ (องฺ.ติก.อ. ๒/๑๒๖/๒๖๕)<br>
  ๒ รู้ยิ่งแล้ว ในที่นี้หมายถึงทรงรู้ขันธ์ ๕ อายตนะ ๑๒ ธาตุ ๑๘ อินทรีย์ ๒๒ อริยสัจ
  ๔ เหตุ ๙ ผัสสะ ๗<br>
  เวทนา ๗ เจตนา ๗ สัญญา ๗ จิต ๗ และสติปัฏฐาน ๔ เป็นต้น (องฺ.ติก.อ. ๒/๑๒๖/๒๖๕)<br>
  ๓ สหัสสีโลกธาตุ ในที่นี้หมายถึงโลกธาตุที่มี ๑,๐๐๐ จักรวาล (องฺ.ติก.อ. ๒/๘๑/๒๓๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๗๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๔.
    ภรัณฑุกาลามสูตร<br>
<br>
  ๔. ภรัณฑุกาลามสูตร<br>
  ว่าด้วยภรัณฑุดาบสกาลามโคตร</p>
<p>
  [๑๒๗] สมัยหนึ่ง พระผู้มีพระภาคเสด็จจาริกไปในแคว้นโกศล เสด็จถึงกรุง<br>
  กบิลพัสดุ์ เจ้ามหานามศากยะได้ทราบข่าวว่า พระผู้มีพระภาคเสด็จถึงกรุงกบิลพัสดุ์<br>
  โดยลำดับแล้ว ครั้งนั้น เจ้ามหานามศากยะเข้าไปเฝ้าพระผู้มีพระภาคถึงที่ประทับ<br>
  ถวายอภิวาทแล้วได้ยืน ณ ที่สมควร พระผู้มีพระภาคได้ตรัสกับเจ้ามหานามศากยะ<br>
  ดังนี้ว่า<br>
  มหานามะ ไปเถิด เธอจงพิจารณาดูสถานที่พักในกรุงกบิลพัสดุ์ที่เราจะอยู่<br>
  ได้สักคืนหนึ่งในวันนี้ เจ้ามหานามศากยะทูลรับสนองพระดำรัสแล้วเข้าไปกรุงกบิลพัสดุ์<br>
  เที่ยวไปจนทั่วกรุงกบิลพัสดุ์ ไม่เห็นสถานที่พักที่พระผู้มีพระภาคพอจะ ประทับได้<br>
  สักคืนหนึ่ง<br>
  ลำดับนั้น เจ้ามหานามศากยะเข้าไปเฝ้าพระผู้มีพระภาคถึงที่ประทับแล้วได้<br>
  กราบทูลพระผู้มีพระภาคดังนี้ว่า ข้าแต่พระองค์ผู้เจริญ ในกรุงกบิลพัสดุ์ ไม่มี<br>
  สถานที่พักที่พระผู้มีพระภาคพอจะประทับได้สักคืนหนึ่งในวันนี้ ภรัณฑุดาบส<br>
  กาลามโคตรนี้เป็นเพื่อนพรหมจารีเก่าของพระผู้มีพระภาค ในวันนี้ขอพระผู้มีพระภาค<br>
  ประทับอยู่ในอาศรมของภรัณฑุดาบสนั้นสักคืนหนึ่ง<br>
  พระผู้มีพระภาครับสั่งว่า จงไปปูเครื่องปูลาดเถิด มหานามะ<br>
  เจ้ามหานามศากยะทูลรับพระผู้มีพระภาคแล้ว เข้าไปยังอาศรมของภรัณฑุ-<br>
  ดาบสกาลามโคตร ปูเครื่องลาด จัดน้ำสำหรับล้างเท้าไว้ เข้าไปเฝ้าพระผู้มีพระภาค<br>
  ถึงที่ประทับแล้วได้กราบทูลดังนี้ว่า ข้าพระองค์ได้ปูเครื่องลาดแล้ว ได้จัดตั้งน้ำ<br>
  สำหรับล้างพระบาทแล้ว บัดนี้ขอพระผู้มีพระภาคจงทรงทราบกาลอันควรเถิด<br>
  พระพุทธเจ้าข้า<br>
  ครั้งนั้น พระผู้มีพระภาคเสด็จเข้าไปยังอาศรมของภรัณฑุดาบสกาลามโคตร<br>
  ประทับนั่งบนอาสนะที่ปูลาดไว้แล้วทรงล้างพระบาททั้งสอง ลำดับนั้น เจ้ามหานาม-<br>
  ศากยะคิดว่า วันนี้ไม่ใช่เวลาเหมาะที่จะเข้าไปเฝ้าพระผู้มีพระภาค พระผู้มีพระภาค<br>
  ทรงเหน็ดเหนื่อย ในวันพรุ่งนี้เราจักเข้าเฝ้าพระผู้มีพระภาค จึงถวายอภิวาท ทำ<br>
  ประทักษิณแล้วหลีกไป<br>
<br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๗๔ }</span></p><hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๔.
    ภรัณฑุกาลามสูตร</p>
<p>
  ครั้นพอล่วงราตรีนั้นไป เจ้ามหานามศากยะเข้าไปเฝ้าพระผู้มีพระภาคถึงที่ประทับ<br>
  ถวายอภิวาทแล้วนั่ง ณ ที่สมควร พระผู้มีพระภาคได้ตรัสกับเจ้ามหานามศากยะ<br>
  นั้นดังนี้ว่า มหานามะ ศาสดา ๓ จำพวกนี้แลมีปรากฏอยู่ในโลก<br>
  ศาสดา ๓ จำพวกไหนบ้าง คือ<br>
  ๑. ศาสดาบางท่านในโลกนี้บัญญัติการกำหนดรู้กาม ไม่บัญญัติการกำหนด<br>
  รู้รูป ไม่บัญญัติการกำหนดรู้เวทนา<br>
  ๒. ศาสดาบางท่านในโลกนี้บัญญัติการกำหนดรู้กามและบัญญัติการ<br>
  กำหนดรู้รูป ไม่บัญญัติการกำหนดรู้เวทนา<br>
  ๓. ศาสดาบางท่านในโลกนี้บัญญัติการกำหนดรู้กาม บัญญัติการกำหนด<br>
  รู้รูป และบัญญัติการกำหนดรู้เวทนา<br>
  มหานามะ ศาสดา ๓ จำพวกนี้แลมีปรากฏอยู่ในโลก<br>
  จุดมุ่งหมายของศาสดา ๓ จำพวกนี้เป็นอย่างเดียวกันหรือต่างกัน เมื่อพระ<br>
  ผู้มีพระภาคตรัสอย่างนี้แล้ว ภรัณฑุดาบสกาลามโคตรได้กล่าวกับเจ้ามหานามศากยะว่า<br>
  มหานามะ ท่านจงกราบทูลว่า จุดมุ่งหมายของศาสดา ๓ จำพวกเป็นอย่างเดียว<br>
  กัน เมื่อภรัณฑุดาบสกล่าวอย่างนี้แล้ว พระผู้มีพระภาคได้ตรัสกับเจ้ามหานามศากยะ<br>
  ว่า มหานามะ เธอจงกล่าวว่า (จุดมุ่งหมายของศาสดา ๓ จำพวก)ต่างกัน<br>
  แม้ในครั้งที่ ๒ ภรัณฑุดาบสกาลามโคตรได้กล่าวกับเจ้ามหานามศากยะว่า<br>
  มหานามะ ท่านจงกราบทูลว่า เป็นอย่างเดียวกัน แม้ในครั้งที่ ๒ พระผู้มีพระ<br>
  ภาคก็ได้ตรัสกับเจ้ามหานามศากยะว่า มหานามะ เธอจงกล่าวว่า ต่างกัน แม้<br>
  ในครั้งที่ ๓ ภรัณฑุดาบสกาลามโคตรได้กล่าวกับเจ้ามหานามศากยะว่า มหานามะ<br>
  ท่านจงกราบทูลว่า เป็นอย่างเดียวกัน<br>
  แม้ในครั้งที่ ๓ พระผู้มีพระภาคได้ตรัสกับเจ้ามหานามศากยะว่า มหานามะ<br>
  เธอจงกล่าวว่า ต่างกัน<br>
  ลำดับนั้น ภรัณฑุดาบสกาลามโคตรคิดว่า เราถูกพระสมณโคดมรุกรานแล้ว<br>
  ถึง ๓ ครั้งต่อหน้าเจ้ามหานามศากยะผู้มีศักดิ์ใหญ่ ทางที่ดี เราพึงหลีกไปเสียจาก<br>
  กรุงกบิลพัสดุ์ ทีนั้น ภรัณฑุดาบสกาลามโคตรไปจากกรุงกบิลพัสดุ์ หนีห่างจาก<br>
  กรุงกบิลพัสดุ์ ไม่หวนกลับมาอีกเลย</p>
<p class="nc">
  ภรัณฑุกาลามสูตรที่ ๔ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๗๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๕.
    หัตถกสูตร<br>
<br>
  ๕. หัตถกสูตร<br>
  ว่าด้วยหัตถกเทพบุตร</p>
<p>
  [๑๒๘] สมัยหนึ่ง พระผู้มีพระภาคประทับอยู่ ณ พระเชตวัน อารามของ<br>
  อนาถบิณฑิกเศรษฐี เขตกรุงสาวัตถี ครั้งนั้น หัตถกเทพบุตรเมื่อปฐมยามผ่านไป<br>
  มีวรรณะงดงามยิ่งนัก เปล่งรัศมีให้สว่างทั่วพระเชตวัน เข้าไปเฝ้าพระผู้มีพระภาคถึง<br>
  ที่ประทับ คิดว่าจักยืนตรงพระพักตร์ของพระผู้มีพระภาค กลับทรุดลงนั่งตรงพระ<br>
  พักตร์ของพระผู้มีพระภาค ไม่สามารถยืนอยู่ได้ เปรียบเหมือนเนยใสหรือน้ำมันที่<br>
  เขาเทลงบนทรายย่อมซึมลง ไม่ขังอยู่ หัตถกเทพบุตรคิดว่า จักยืนตรงพระพักตร์<br>
  ของพระผู้มีพระภาค กลับทรุดลงนั่งตรงพระพักตร์ของพระผู้มีพระภาค ไม่สามารถ<br>
  ยืนอยู่ได้<br>
  ลำดับนั้น พระผู้มีพระภาคได้ตรัสกับหัตถกเทพบุตรว่า หัตถกะ ท่านจง<br>
  เนรมิตร่างอย่างหยาบ ๆ หัตถกเทพบุตรทูลรับสนองพระดำรัสแล้ว เนรมิตร่าง<br>
  อย่างหยาบ ๆ ถวายอภิวาทแล้วได้ยืน ณ ที่สมควร พระผู้มีพระภาคจึงได้ตรัส<br>
  เรื่องนี้ กับหัตถกเทพบุตรดังนี้ว่า หัตถกะ ธรรมประจำตัวของท่านเมื่อครั้งที่เป็น<br>
  มนุษย์ในกาลก่อน บัดนี้ยังมีอยู่ประจำตัวท่านบ้างไหม<br>
  หัตถกเทพบุตรกราบทูลว่า ข้าแต่พระองค์ผู้เจริญ ก็ธรรมประจำตัวของข้าพระ<br>
  องค์เมื่อครั้งที่เป็นมนุษย์ในกาลก่อน มาบัดนี้ยังมีอยู่ประจำตัวของข้าพระองค์
  และ<br>
  ธรรมที่ไม่ได้มีอยู่ประจำตัวข้าพระองค์เมื่อครั้งเป็นมนุษย์ในกาลก่อน มาบัดนี้กลับ<br>
  มีอยู่ประจำตัวข้าพระองค์ ข้าแต่พระองค์ผู้เจริญ ในปัจจุบันนี้พระผู้มีพระภาคประทับ<br>
  อยู่รายล้อมไปด้วยเหล่าภิกษุ ภิกษุณี อุบาสก อุบาสิกา พระราชา มหาอำมาตย์<br>
  ของพระราชา พวกเดียรถีย์ สาวกของเดียรถีย์แม้ฉันใด ข้าพระองค์ก็ฉันนั้นเหมือน<br>
  กัน รายล้อมไปด้วยเทพบุตรทั้งหลายอยู่ พวกเทพบุตรพากันมาจากถิ่นไกลด้วยตั้ง<br>
  ใจว่าจักฟังธรรมในสำนักของหัตถกเทพบุตร ข้าแต่พระองค์ผู้เจริญ ข้าพระองค์ยังไม่<br>
  อิ่ม ยังไม่เบื่อธรรม ๓ ประการก็จุติเสียก่อน<br>
  ธรรม ๓ ประการ อะไรบ้าง คือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๗๖ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๖.
    กฏุวิยสูตร</p>
<p>
  ๑. ข้าพระองค์ยังไม่อิ่ม ยังไม่เบื่อการเข้าเฝ้าพระผู้มีพระภาคก็จุติเสียแล้ว<br>
  ๒. ข้าพระองค์ยังไม่อิ่ม ยังไม่เบื่อการฟังสัทธรรมก็จุติเสียแล้ว<br>
  ๓. ข้าพระองค์ยังไม่อิ่ม ยังไม่เบื่อการบำรุงพระสงฆ์ก็จุติเสียแล้ว<br>
  ข้าแต่พระองค์ผู้เจริญ ข้าพระองค์ยังไม่อิ่ม ยังไม่เบื่อธรรม ๓ ประการนี้แล<br>
  ก็จุติเสียแล้ว<br>
  หัตถกเทพบุตรได้กล่าวคาถาประพันธ์ต่อไปอีกว่า<br>
  ความอิ่มในการเฝ้าพระผู้มีพระภาค<br>
  (การฟังสัทธรรม) การบำรุงพระสงฆ์<br>
  จักมีในกาลไหน ๆ เป็นแน่แท้<br>
  หัตถกอุบาสกยังศึกษาอธิศีล๑อยู่<br>
  ยินดีแล้วในการฟังสัทธรรม<br>
  ยังไม่อิ่มธรรม ๓ ประการ<br>
  ก็ไปพรหมโลกชั้นอวิหาเสียแล้ว</p>

<p class="nc">
  หัตถกสูตรที่ ๕ จบ<br>
<br>
๖. กฏุวิยสูตร<br>
  ว่าด้วยความมักใหญ่</p>
<p>
  [๑๒๙] สมัยหนึ่ง พระผู้มีพระภาคประทับอยู่ ณ ป่าอิสิปตนมฤคทายวัน เขต<br>
  กรุงพาราณสี ครั้นในเวลาเช้า พระผู้มีพระภาคทรงครองอันตรวาสก ถือบาตรจีวร<br>
  เสด็จเข้าไปสู่กรุงพาราณสีเพื่อบิณฑบาต พระผู้มีพระภาคกำลังเที่ยวบิณฑบาตใน<br>
  สำนักของพวกมิลักขะที่ชุมนุมกันอยู่ในที่ซื้อขายโค ได้ทอดพระเนตรเห็นภิกษุรูปหนึ่ง<br>
  ผู้ไม่มีความแช่มชื่น๒ มีแต่ความแช่มชื่นภายนอก๓ หลงลืมสติ ไม่มีสัมปชัญญะ มีจิต</p>
<p class="footer">เชิงอรรถ :<br>
  ๑ อธิศีล ในที่นี้หมายถึงศีล ๑๐ ซึ่งเรียกว่าอธิศีลเพราะเทียบศีล ๕ (องฺ.ติก.อ.
  ๒/๑๒๘/๒๖๙)<br>
  ๒ ไม่มีความแช่มชื่น ในที่นี้หมายถึงปราศจากความสุขที่เกิดจากฌาน (องฺ.ติก.อ.
  ๒/๑๒๙/๑๗๐)<br>
  ๓ มีแต่ความแช่มชื่นภายนอก ในที่นี้หมายถึงมีความสุขที่เกิดจากกามคุณ ๕ คือ รูป
  เสียง กลิ่น รส<br>
  โผฏฐัพพะ (องฺ.ติก.อ. ๒/๑๒๙/๒๗๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๗๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๖.
    กฏุวิยสูตร</p>
<p>
  ไม่ตั้งมั่น มีจิตกวัดแกว่ง ไม่สำรวมอินทรีย์ ครั้นแล้วได้ตรัสกับภิกษุนั้นดังนี้ว่า<br>
  ภิกษุ เธออย่าได้ทำตนให้เป็นผู้มักใหญ่ เป็นไปไม่ได้เลยที่แมลงวันจักไม่ตอม ไม่<br>
  กัดตนที่มักใหญ่ ชุ่มเพราะกลิ่นดิบ<br>
  ครั้นภิกษุนั้นได้รับพระโอวาทนี้จากพระผู้มีพระภาคแล้วก็ถึงความสังเวช๑ ลำดับ<br>
  นั้น พระผู้มีพระภาคเสด็จเที่ยวบิณฑบาตในกรุงพาราณสี ในเวลาภายหลังภัต เสด็จ<br>
  กลับจากเที่ยวบิณฑบาตได้รับสั่งเรียกภิกษุทั้งหลายมาตรัสว่า ในเช้าวันนี้ เรานุ่ง<br>
  อันตรวาสก ถือบาตรจีวรเข้าไปสู่กรุงพาราณสีเพื่อบิณฑบาต เรากำลังเที่ยว<br>
  บิณฑบาตในสำนักของพวกมิลักขะที่ชุมนุมกันอยู่ในที่ซื้อขายโค ได้เห็นภิกษุรูปหนึ่ง<br>
  ผู้ไม่มีความแช่มชื่น มีแต่ความแช่มชื่นภายนอก หลงลืมสติ ไม่มีสัมปชัญญะ มี<br>
  จิตไม่ตั้งมั่น มีจิตกวัดแกว่ง ไม่สำรวมอินทรีย์ ครั้นแล้วได้กล่าวกับภิกษุนั้นดังนี้ว่า<br>
  ภิกษุ เธออย่าได้ทำตนให้เป็นผู้มักใหญ่ เป็นไปไม่ได้เลยที่แมลงวันจักไม่ตอม ไม่กัด<br>
  ตนที่มักใหญ่ ชุ่มเพราะกลิ่นดิบนั้น ครั้นเรากล่าวสอนด้วยโอวาทนี้แล้วภิกษุนั้นก็ถึง<br>
  ความสังเวช<br>
  เมื่อพระผู้มีพระภาคตรัสอย่างนี้แล้ว ภิกษุรูปหนึ่งได้กราบทูลพระผู้มีพระภาค<br>
  ดังนี้ว่า ข้าแต่พระองค์ผู้เจริญ ความมักใหญ่คืออะไร กลิ่นดิบคืออะไร แมลงวัน<br>
  คืออะไร<br>
  พระผู้มีพระภาคตรัสตอบว่า ภิกษุ ความมักใหญ่คืออภิชฌา กลิ่นดิบคือ<br>
  พยาบาท แมลงวันคือบาปอกุศลวิตก ภิกษุ เป็นไปไม่ได้เลยที่แมลงวันจักไม่ตอม<br>
  ไม่กัดตนที่มักใหญ่ ชุ่มเพราะกลิ่นดิบ<br>
  แมลงวันคือความดำริที่อิงราคะ<br>
  จักไต่ตอมบุคคลที่ไม่คุ้มครองในจักขุทวารและโสตทวาร<br>
  ไม่สำรวมในอินทรีย์ทั้งหลาย<br>
  ภิกษุทำตนให้เป็นผู้มักใหญ่ ชุ่มเพราะกลิ่นดิบ<br>
  ย่อมอยู่ห่างไกลจากนิพพาน มีแต่ความคับแค้นเท่านั้น</p>
<p class="footer">เชิงอรรถ :<br>
  ๑ ถึงความสังเวช ในที่นี้หมายถึงเป็นพระโสดาบันเข้าสู่กระแสอริยมรรค (องฺ.ติก.อ.
  ๒/๑๒๙/๒๗๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๗๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๗.
    ปฐมอนุรุทธสูตร</p>
<p>
  คนพาลมีปัญญาทราม ถูกแมลงวันไต่ตอม<br>
  ไม่ได้เพื่อนที่เสมอตน พึงเที่ยวไปในบ้านบ้าง ในป่าบ้าง<br>
  ส่วนพวกที่สมบูรณ์ด้วยศีล ยินดีในธรรมที่สงบด้วยปัญญา<br>
  เป็นผู้สงบระงับอยู่เป็นสุข แมลงวันย่อมไม่รบกวนเขา</p>

<p class="nc">
  กฏุวิยสูตรที่ ๖ จบ<br>
<br>
๗. ปฐมอนุรุทธสูตร<br>
  ว่าด้วยพระอนุรุทธ สูตรที่ ๑</p>
<p>
  [๑๓๐] ครั้งนั้น ท่านพระอนุรุทธะเข้าไปเฝ้าพระผู้มีพระภาคถึงที่ประทับ<br>
  ถวายอภิวาทแล้วนั่ง ณ ที่สมควร ได้กราบทูลพระผู้มีพระภาคดังนี้ว่า ข้าแต่พระ<br>
  องค์ผู้เจริญ ขอประทานวโรกาส ด้วยตาทิพย์อันบริสุทธิ์เหนือมนุษย์ ข้าพระองค์<br>
  เห็นแต่มาตุคาม(สตรี) โดยมากหลังจากตายแล้วจะไปเกิดในอบาย ทุคติ วินิบาต<br>
  นรก มาตุคามประกอบด้วยธรรมเท่าไรหนอ หลังจากตายแล้วจะไปเกิดในอบาย ทุคติ<br>
  วินิบาต นรก<br>
  พระผู้มีพระภาคตรัสว่า อนุรุทธะ มาตุคามประกอบด้วยธรรม ๓ ประการ<br>
  หลังจากตายแล้วจะไปเกิดในอบาย ทุคติ วินิบาต นรก<br>
  ธรรม ๓ ประการ อะไรบ้าง คือ<br>
  มาตุคามในโลกนี้<br>
  ๑. ในเวลาเช้า ถูกมลทินคือความตระหนี่กลุ้มรุมจิตอยู่ครองเรือน<br>
  ๒. ในเวลาเที่ยง ถูกความริษยากลุ้มรุมจิตอยู่ครองเรือน<br>
  ๓. ในเวลาเย็น ถูกกามราคะกลุ้มรุมจิตอยู่ครองเรือน<br>
  อนุรุทธะ มาตุคามประกอบด้วยธรรม ๓ ประการนี้แลหลังจากตายแล้วจะ<br>
  ไปเกิดในอบาย ทุคติ วินิบาต นรก</p>
<p class="nc">
  ปฐมอนุรุทธสูตรที่ ๗ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๗๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๘.
    ทุติยอนุรุทธสูตร<br>
<br>
  ๘. ทุติยอนุรุทธสูตร<br>
  ว่าด้วยพระอนุรุทธ สูตรที่ ๒<br></p>
<p>
  [๑๓๑] ครั้งนั้น พระอนุรุทธะเข้าไปหาท่านพระสารีบุตรถึงที่อยู่ได้สนทนา<br>
  ปราศรัยกับท่านพระสารีบุตรพอเป็นที่บันเทิงใจพอเป็นที่ระลึกถึงกันแล้วนั่ง ณ ที่สมควร<br>
  ได้ถามท่านพระสารีบุตรว่า ท่านสารีบุตร ขอโอกาส ผมตรวจดูทั่วโลก ๑,๐๐๐<br>
  โลกด้วยตาทิพย์อันบริสุทธิ์เหนือมนุษย์ ก็ผมเองบำเพ็ญเพียรไม่ย่อหย่อน ตั้งสติ<br>
  ไม่หลงลืม กายก็สงบระงับ ไม่ระส่ำระสาย จิตตั้งมั่น มีอารมณ์เป็นหนึ่ง แต่เพราะ<br>
  เหตุไรเล่า จิตของผมจึงยังไม่พ้นจากอาสวะเพราะไม่ถือมั่น<br>
  ท่านพระสารีบุตรตอบว่า ท่านอนุรุทธะ การที่ท่านคิดเห็นอย่างนี้ว่า เรา<br>
  ตรวจดูโลก ๑,๐๐๐ โลกด้วยตาทิพย์อันบริสุทธิ์เหนือมนุษย์ นี้เป็นเพราะมานะ<br>
  ของท่านเอง การที่ท่านคิดเห็นอย่างนี้ว่า ก็เราบำเพ็ญเพียรไม่ย่อหย่อน ตั้งสติไม่<br>
  หลงลืม กายก็สงบระงับ ไม่ระสำระสาย จิตตั้งมั่น มีอารมณ์เป็นหนึ่ง นี้เป็นเพราะ<br>
  ความฟุ้งซ่านของท่านเอง การที่ท่านคิดเห็นอย่างนี้ว่า เพราะเหตุไรเล่า จิตของเรา<br>
  จึงยังไม่พ้นจากอาสวะ เพราะไม่ถือมั่น นี้เป็นเพราะความรำคาญของท่านเอง ท่าน<br>
  อนุรุทธะ เอาเถอะ ท่านจงละธรรม ๓ ประการนี้ ไม่มนสิการถึงธรรม ๓ ประการนี้<br>
  แล้วน้อมจิตไปในอมตธาตุ๑<br>
  ครั้นต่อมา ท่านพระอนุรุทธะละธรรม ๓ ประการนี้ ไม่มนสิการถึงธรรม ๓<br>
  ประการนี้ น้อมจิตไปในอมตธาตุ หลีกออกไปอยู่คนเดียว ไม่ประมาท๒ มีความเพียร<br>
  อุทิศกายและใจอยู่ ไม่นานนักได้ทำให้แจ้งที่สุดซึ่งประโยชน์ยอดเยี่ยม๓อันเป็นที่สุด<br>
  แห่งพรหมจรรย์ ที่กุลบุตรออกจากเรือนบวชเป็นบรรพชิตโดยชอบต้องการด้วยปัญญา<br>
  อันยิ่งเองเข้าถึงอยู่ในปัจจุบัน รู้ชัดว่า ชาติสิ้นแล้ว อยู่จบพรหมจรรย์แล้ว
  ทำ<br>
  กิจที่ควรทำเสร็จแล้ว ไม่มีกิจอื่นเพื่อความเป็นอย่างนี้อีกต่อไป ท่านพระอนุรุทธะ<br>
  ได้เป็นพระอรหันต์องค์หนึ่งในบรรดาพระอรหันต์ทั้งหลาย</p>
<p class="nc">
  ทุติยอนุรุทธสูตรที่ ๘ จบ</p>
<p class="footer">เชิงอรรถ :<br>
  ๑ อมตธาตุ หมายถึงนิพพาน (องฺ.เอกก.อ. ๑/๖๐๐-๖๑๑/๔๘๐; องฺ.จตุกฺก.อ. ๒/๔๘/๓๔๖)<br>
  ๒ ไม่ประมาท ในที่นี้หมายถึงไม่ละสติในกัมมัฏฐาน (ม.ม.อ. ๒/๘๒/๘๐)<br>
  ๓ ประโยชน์ยอดเยี่ยม ในที่นี้หมายถึงอรหัตตผลหรืออริยผลอันเป็นที่สุดแห่งมัคคพรหมจรรย์
  (องฺ.ทุก.อ.<br>
  ๒/๕/๗, ม.ม.อ. ๒/๘๒/๘๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๘๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค ๑๐.
    เลขสูตร<br>
<br>
  ๙. ปฏิจฉันนสูตร<br>
  ว่าด้วยสิ่งที่ปิดดี เปิดไม่ดี</p>
<p>
  [๑๓๒] ภิกษุทั้งหลาย สิ่ง ๓ อย่างนี้ ปิดบังไว้จึงดี เปิดเผยไม่ดี<br>
  สิ่ง ๓ อย่าง อะไรบ้าง คือ<br>
  ๑. มาตุคาม(สตรี)ปิดบังไว้จึงงดงาม เปิดเผยไม่งดงาม<br>
  ๒. มนตร์ของพราหมณ์ปิดบังไว้จึงขลัง เปิดเผยไม่ขลัง<br>
  ๓. มิจฉาทิฏฐิปิดบังไว้จึงดี เปิดเผยไม่ดี<br>
  ภิกษุทั้งหลาย สิ่ง ๓ อย่างนี้แล ปิดบังไว้จึงดี เปิดเผยไม่ดี<br>
  สิ่ง ๓ อย่างนี้ เปิดเผยจึงรุ่งเรือง ปิดบังไว้ไม่รุ่งเรือง<br>
  สิ่ง ๓ อย่าง อะไรบ้าง คือ<br>
  ๑. ดวงจันทร์เปิดเผยจึงรุ่งเรือง ปิดบังไว้ไม่รุ่งเรือง<br>
  ๒. ดวงอาทิตย์เปิดเผยจึงรุ่งเรือง ปิดบังไว้ไม่รุ่งเรือง<br>
  ๓. ธรรมวินัยที่ตถาคตประกาศไว้เปิดเผยจึงรุ่งเรือง ปิดบังไว้ไม่รุ่งเรือง<br>
  ภิกษุทั้งหลาย สิ่ง ๓ อย่างนี้แล เปิดเผยจึงรุ่งเรือง ปิดบังไว้ไม่รุ่งเรือง</p>

<p class="nc">
  ปฏิจฉันนสูตรที่ ๙ จบ<br>
<br>
๑๐. เลขสูตร<br>
  ว่าด้วยบุคคลกับรอยขีด</p>
<p>
  [๑๓๓] ภิกษุทั้งหลาย บุคคล ๓ จำพวกนี้ มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. บุคคลที่เปรียบเหมือนรอยขีดบนแผ่นหิน<br>
  ๒. บุคคลที่เปรียบเหมือนรอยขีดที่แผ่นดิน<br>
  ๓. บุคคลที่เปรียบเหมือนรอยขีดที่น้ำ<br>
  บุคคลที่เปรียบเหมือนรอยขีดบนแผ่นหิน เป็นอย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๘๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๓. กุสินารวรรค รวมพระสูตรที่มีในวรรค</p>
<p>
  คือ บุคคลบางคนในโลกนี้โกรธเป็นประจำ และความโกรธนั้นของเขาก็หมักหมม<br>
  อยู่นาน รอยขีดบนแผ่นหิน ไม่ลบเลือนเร็วเพราะลมหรือน้ำ ย่อมติดอยู่นานแม้ฉันใด<br>
  บุคคลบางคนในโลกนี้ก็ฉันนั้นเหมือนกัน โกรธเป็นประจำ และความโกรธนั้นของเขา<br>
  ก็หมักหมมอยู่นาน นี้เรียกว่า บุคคลที่เปรียบเหมือนรอยขีดบนแผ่นหิน<br>
  บุคคลที่เปรียบเหมือนรอยขีดที่แผ่นดิน เป็นอย่างไร<br>
  คือ บุคคลบางคนในโลกนี้โกรธเป็นประจำ แต่ความโกรธนั้นของเขาไม่หมักหมม<br>
  อยู่นาน รอยขีดที่แผ่นดิน ย่อมลบเลือนเร็วเพราะลมหรือน้ำ ไม่ปรากฏอยู่นานแม้<br>
  ฉันใด บุคคลบางคนในโลกนี้ก็ฉันนั้นเหมือนกัน โกรธเป็นประจำ แต่ความโกรธนั้น<br>
  ของเขาไม่หมักหมมอยู่นาน นี้เรียกว่า บุคคลที่เปรียบเหมือนรอยขีที่แผ่นดิน<br>
  บุคคลที่เปรียบเหมือนรอยขีดที่น้ำ เป็นอย่างไร<br>
  คือ บุคคลบางคนในโลกนี้แม้จะถูกว่าด้วยคำหนัก ๆ แม้จะถูกว่าด้วยคำหยาบ<br>
  แม้จะถูกว่าด้วยคำที่ไม่น่าพอใจ ก็ยังสมานไมตรีกลมเกลียวอยู่ ปรองดองกันอยู่<br>
  รอยขีดที่น้ำย่อมขาดหายไปเร็ว ไม่ปรากฏอยู่นานแม้ฉันใด บุคคลบางคนในโลกนี้ก็<br>
  ฉันนั้นเหมือนกัน แม้จะถูกว่าด้วยคำหนัก ๆ แม้จะถูกว่าด้วยคำหยาบ แม้จะถูกว่า<br>
  ด้วยคำที่ไม่น่าพอใจก็ยังสมานไมตรีกลมเกลียวอยู่ ปรองดองกันอยู่ได้ นี้เรียกว่า<br>
  บุคคลที่เปรียบเหมือนรอยขีดที่น้ำ<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก</p>

<p class="nc">
  เลขสูตรที่ ๑๐ จบ<br>
  กุสินารวรรคที่ ๓ จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. กุสินารสูตร   ๒. ภัณฑนสูตร<br>
   ๓. โคตมกเจติยสูตร  ๔. ภรัณฑุกาลามสูตร<br>
   ๕. หัตถกสูตร  ๖. กฏุวิยสูตร<br>
   ๗. ปฐมอนุรุทธสูตร  ๘. ทุติยอนุรุทธสูตร<br>
   ๙. ปฏิจฉันนสูตร ๑๐. เลขสูตร</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๘๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๑.
    โยธาชีวสูตร<br>
<br>
  ๔. โยธาชีววรรค<br>
  หมวดว่าด้วยนักรบอาชีพ<br>
  ๑. โยธาชีวสูตร<br>
  ว่าด้วยองค์ประกอบของนักรบ</p>
<p>
  [๑๓๔] นักรบอาชีพประกอบด้วยองค์ ๓ ประการ ย่อมคู่ควรแก่พระราชา <br>
  เหมาะแก่พระราชา ถึงการนับว่าเป็นราชองครักษ์โดยแท้<br>
  องค์ ๓ ประการ อะไรบ้าง คือ<br>
  นักรบอาชีพในโลกนี้<br>
  ๑. ยิงลูกศรได้ไกล ๒. ยิงไม่พลาด<br>
  ๓. ทำลายกายขนาดใหญ่ได้<br>
  นักรบอาชีพประกอบด้วยองค์ ๓ ประการนี้ ย่อมคู่ควรแก่พระราชา เหมาะ<br>
  แก่พระราชา ถึงการนับว่าเป็นราชองครักษ์โดยแท้ ฉันใด<br>
  ภิกษุประกอบด้วยองค์ ๓ ประการก็ฉันนั้นเหมือนกัน ย่อมเป็นผู้ควรแก่ของ<br>
  ที่เขานำมาถวาย ฯลฯ เป็นนาบุญอันยอดเยี่ยมของโลก<br>
  องค์ ๓ ประการ อะไรบ้าง คือ<br>
  ภิกษุในธรรมวินัยนี้<br>
  ๑. ยิงลูกศรได้ไกล ๒. ยิงไม่พลาด<br>
  ๓. ทำลายกายขนาดใหญ่ได้<br>
  ภิกษุยิงลูกศรได้ไกล เป็นอย่างไร<br>
  คือ ภิกษุในธรรมวินัยนี้พิจารณาเห็นรูปอย่างใดอย่างหนึ่งด้วยปัญญาอันชอบ<br>
  ตามความเป็นจริง ทั้งที่เป็นอดีต อนาคต และปัจจุบัน ภายในหรือภายนอก หยาบ<br>
  หรือละเอียด เลวหรือประณีต ไกลหรือใกล้ก็ตาม อย่างนี้ว่า นั่นไม่ใช่ของเรา<br>
  เราไม่ได้เป็นนั่น นั่นไม่ใช่ตัวตนของเรา พิจารณาเห็นเวทนาอย่างใดอย่างหนึ่งด้วย<br>
  ปัญญาอันชอบตามความเป็นจริง ทั้งที่เป็นอดีต อนาคต และปัจจุบัน ภายในหรือ<br>
  ภายนอก หยาบหรือละเอียด เลวหรือประณีต ไกลหรือใกล้ก็ตาม อย่างนี้ว่า นั่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๘๓ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๒.
    ปริสาสูตร</p>
<p>
  ไม่ใช่ของเรา เราไม่ได้เป็นนั่น นั่นไม่ใช่ตัวตนของเรา พิจารณาเห็นสัญญาอย่างใด<br>
  อย่างหนึ่งด้วยปัญญาอันชอบตามความเป็นจริง ทั้งที่เป็นอดีต อนาคต และปัจจุบัน<br>
  ภายในหรือภายนอก หยาบหรือละเอียด เลวหรือประณีต ไกลหรือใกล้ก็ตาม<br>
  อย่างนี้ว่า นั่นไม่ใช่ของเรา เราไม่ได้เป็นนั่น นั่นไม่ใช่ตัวตนของเรา พิจารณาเห็น<br>
  สังขารอย่างใดอย่างหนึ่งด้วยปัญญาอันชอบตามความเป็นจริง ทั้งที่เป็นอดีต อนาคต<br>
  และปัจจุบัน ภายในหรือภายนอก หยาบหรือละเอียด เลวหรือประณีต ไกลหรือ<br>
  ใกล้ก็ตาม อย่างนี้ว่า นั่นไม่ใช่ของเรา เราไม่ได้เป็นนั่น นั่นไม่ใช่ตัวตนของเรา<br>
  พิจารณาเห็นวิญญาณอย่างใดอย่างหนึ่งด้วยปัญญาอันชอบตามความเป็นจริง ทั้งที่<br>
  เป็นอดีต อนาคต และปัจจุบัน ภายในหรือภายนอก หยาบหรือละเอียด เลวหรือ<br>
  ประณีต ไกลหรือใกล้ก็ตาม อย่างนี้ว่า นั่นไม่ใช่ของเรา เราไม่ได้เป็นนั่น นั่นไม่<br>
  ใช่ตัวตนของเรา ภิกษุชื่อว่ายิงลูกศรได้ไกล เป็นอย่างนี้แล<br>
  ภิกษุยิงลูกศรไม่พลาด เป็นอย่างไร<br>
  คือ ภิกษุในธรรมวินัยนี้รู้ชัดตามความเป็นจริงว่า นี้ทุกข์ นี้ทุกขสมุทัย(เหตุ<br>
  เกิดทุกข์) นี้ทุกขนิโรธ(ความดับทุกข์) นี้ทุกขนิโรธคามินีปฏิปทา(ข้อปฏิบัติให้ถึง<br>
  ความดับทุกข์) ภิกษุชื่อว่ายิงลูกศรไม่พลาด เป็นอย่างนี้แล<br>
  ภิกษุทำลายกายขนาดใหญ่ได้ เป็นอย่างไร<br>
  คือ ภิกษุในธรรมวินัยนี้ทำลายกองอวิชชาใหญ่ได้ ภิกษุชื่อว่าทำลายกาย<br>
  ขนาดใหญ่ได้ เป็นอย่างนี้แล<br>
  ภิกษุทั้งหลาย ภิกษุประกอบด้วยองค์ ๓ ประการนี้แล เป็นผู้ควรแก่ของที่<br>
  เขานำมาถวาย ฯลฯ เป็นนาบุญอันยอดเยี่ยมของโลก</p>

<p class="nc">
  โยธาชีวสูตรที่ ๑ จบ<br>
<br>
๒. ปริสาสูตร<br>
  ว่าด้วยบริษัท</p>
<p>
  [๑๓๕] ภิกษุทั้งหลาย บริษัท ๓ จำพวกนี้<br>
  บริษัท ๓ จำพวกไหนบ้าง คือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๘๔ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๔.
    อุปปาทาสูตร</p>
<p>
  ๑. บริษัทที่แนะนำยาก ๒. บริษัทที่แนะนำง่าย<br>
  ๓. บริษัทที่แนะนำแต่พอประมาณก็รู้ได้<br>
  ภิกษุทั้งหลาย บริษัท ๓ จำพวกนี้แล</p>

<p class="nc">
  ปริสาสูตรที่ ๒ จบ<br>
<br>
๓. มิตตสูตร<br>
  ว่าด้วยองค์ประกอบของมิตรแท้</p>
<p>
  [๑๓๖] ภิกษุทั้งหลาย มิตรผู้ประกอบด้วยองค์ ๓ ประการควรคบหาได้<br>
  องค์ ๓ ประการ อะไรบ้าง คือ<br>
  ๑. ให้สิ่งที่ให้ได้ยาก ๒. ช่วยทำสิ่งที่ทำได้ยาก<br>
  ๓. อดทนต่อสิ่งที่ทนได้ยาก<br>
  ภิกษุทั้งหลาย มิตรผู้ประกอบด้วยองค์ ๓ ประการนี้แลควรคบหาได้</p>

<p class="nc">
  มิตตสูตรที่ ๓ จบ<br>
<br>
๔. อุปปาทาสูตร<br>
  ว่าด้วยความเกิดขึ้นแห่งพระตถาคต</p>
<p>
  [๑๓๗] ภิกษุทั้งหลาย ตถาคตเกิดขึ้นก็ตาม ไม่เกิดขึ้นก็ตาม ธาตุนั้นคือความ<br>
  ตั้งอยู่ตามธรรมดา ความเป็นไปตามธรรมดาก็คงตั้งอยู่อย่างนั้น ตถาคตรู้ บรรลุธาตุ<br>
  นั้นว่า สังขารทั้งปวงไม่เที่ยง ครั้นรู้ บรรลุแล้วจึงบอก แสดง บัญญัติ กำหนด<br>
  เปิดเผย จำแนก ทำให้ง่ายว่า สังขารทั้งปวงไม่เที่ยง ตถาคตเกิดขึ้นก็ตาม ไม่เกิด<br>
  ขึ้นก็ตาม ธาตุนั้นคือความตั้งอยู่ตามธรรมดา ความเป็นไปตามธรรมดา ก็คงตั้งอยู่<br>
  อย่างนั้น ตถาคตรู้ บรรลุธาตุนั้นว่า สังขารทั้งปวงเป็นทุกข์ ครั้นรู้ บรรลุแล้วจึง<br>
  บอก แสดง บัญญัติ กำหนด เปิดเผย จำแนก ทำให้ง่ายว่า สังขารทั้งปวงเป็น<br>
  ทุกข์ ตถาคตเกิดขึ้นก็ตาม ไม่เกิดขึ้นก็ตาม ธาตุนั้นคือความตั้งอยู่ตามธรรมดา<br>
  ความเป็นไปตามธรรมดาก็คงตั้งอยู่อย่างนั้น ตถาคตรู้ บรรลุธาตุนั้นว่า ธรรม<br>
  ทั้งปวงเป็นอนัตตา ครั้นรู้ บรรลุแล้วจึงบอก แสดง บัญญัติ กำหนด เปิดเผย<br>
  จำแนก ทำให้ง่ายว่า ธรรมทั้งปวงเป็นอนัตตา</p>
<p class="nc">
  อุปปาทาสูตรที่ ๔ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๘๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๕.
    เกสกัมพลสูตร<br>
<br>
  ๕. เกสกัมพลสูตร<br>
  ว่าด้วยวาทะของมักขลิเปรียบเหมือนผ้ากัมพลทอด้วยผมคน</p>
<p>
  [๑๓๘] ภิกษุทั้งหลาย ผ้ากัมพลทอด้วยผมคน บัณฑิตเรียกว่า เลวกว่าผ้า<br>
  ที่ช่างหูกทอแล้วทุกชนิด ผ้ากัมพลทอด้วยผมคน ในฤดูหนาวก็เย็น ในฤดูร้อนก็ร้อน<br>
  สีไม่สวย มีกลิ่นเหม็น เนื้อผ้าไม่อ่อนนุ่ม แม้ฉันใด วาทะ๑ของเจ้าลัทธิชื่อมักขลิก็<br>
  ฉันนั้นเหมือนกัน บัณฑิตกล่าวว่าเลวกว่าวาทะของสมณะทุกจำพวก<br>
  มักขลิเป็นโมฆบุรุษ(คนไร้ค่า)มีวาทะอย่างนี้ มีทิฏฐิอย่างนี้ว่า กรรมไม่มี<br>
  กิริยาไม่มี ความเพียรไม่มี ตลอดอดีตกาลอันยาวนาน แม้พระผู้มีพระภาคอรหันต<br>
  สัมมาสัมพุทธเจ้าก็ตรัสเรื่องกรรม ตรัสเรื่องกิริยา และตรัสเรื่องความเพียร โมฆ<br>
  บุรุษชื่อมักขลิกลับคัดค้านพระผู้มีพระภาคแม้เหล่านั้นว่า กรรมไม่มี กิริยาไม่มี<br>
  ความเพียรไม่มี แม้พระผู้มีพระภาคอรหันตสัมมาสัมพุทธเจ้าที่จักมีในอนาคตก็จัก<br>
  ตรัสเรื่องกรรม ตรัสเรื่องกิริยา และตรัสเรื่องความเพียร โมฆบุรุษชื่อมักขลิกลับ<br>
  คัดค้านพระผู้มีพระภาคแม้เหล่านั้นว่า กรรมไม่มี กิริยาไม่มี ความเพียรไม่มี<br>
  แม้เราที่เป็นพระอรหันตสัมมาสัมพุทธเจ้าในปัจจุบันก็ยังกล่าวเรื่องกรรม กล่าวเรื่อง<br>
  กิริยา กล่าวเรื่องความเพียร โมฆบุรุษชื่อมักขลิก็คัดค้านแม้เราว่า กรรมไม่มี<br>
  กิริยาไม่มี ความเพียรไม่มี<br>
  ภิกษุทั้งหลาย โมฆบุรุษชื่อมักขลิเป็นเหมือนไซดักมนุษย์ เกิดขึ้นมาในโลก<br>
  เพื่อไม่เกื้อกูล เพื่อทุกข์ เพื่อความฉิบหาย เพื่อความพินาศของสัตว์เป็นจำนวนมาก<br>
  เปรียบเหมือนบุคคลพึงวางไซดักปลาไว้ที่ปากอ่าว เพื่อไม่เกื้อกูล เพื่อทุกข์ เพื่อ<br>
  ความฉิบหาย เพื่อความพินาศของปลาเป็นจำนวนมาก</p>
<p class="nc">
  เกสกัมพลสูตรที่ ๕ จบ</p>
<p class="footer">เชิงอรรถ :<br>
  ๑ วาทะ ในที่นี้หมายถึงลัทธิ(ความเชื่อถือ)ของตน ลัทธิของครูมักขลิโคสาลจัดอยู่ในประเภทนัตถิกวาทะ
  คือ<br>
  เห็นว่าไม่มีเหตุไม่มีปัจจัย คือจะบริสุทธิ์ก็บริสุทธิ์เอง จะเศร้าหมองก็เศร้าหมองเอง
  (องฺ.ติก.อ. ๒/๖๖/๒๐๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๘๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๘.
    อัสสขลุงกสูตร<br>
<br>
  ๖. สัมปทาสูตร<br>
  ว่าด้วยสัมปทา</p>
<p>
  [๑๓๙] ภิกษุทั้งหลาย สัมปทา ๓ ประการนี้<br>
  สัมปทา ๓ ประการ อะไรบ้าง คือ<br>
  ๑. สัทธาสัมปทา (ความถึงพร้อมด้วยศรัทธา)<br>
  ๒. สีลสัมปทา (ความถึงพร้อมด้วยศีล)<br>
  ๓. ปัญญาสัมปทา (ความถึงพร้อมด้วยปัญญา)<br>
  ภิกษุทั้งหลาย สัมปทา ๓ ประการนี้แล</p>

<p class="nc">
  สัมปทาสูตรที่ ๖ จบ<br>
<br>
๗. วุฑฒิสูตร<br>
  ว่าด้วยวุฑฒิ</p>
<p>
  [๑๔๐] ภิกษุทั้งหลาย วุฑฒิ ๓ ประการนี้<br>
  วุฑฒิ ๓ ประการ อะไรบ้าง คือ<br>
  ๑. สัทธาวุฑฒิ (ความเจริญด้วยศรัทธา)<br>
  ๒. สีลวุฑฒิ (ความเจริญด้วยศีล)<br>
  ๓. ปัญญาวุฑฒิ (ความเจริญด้วยปัญญา)<br>
  ภิกษุทั้งหลาย วุฒิ ๓ ประการนี้แล</p>

<p class="nc">
  วุฑฒิสูตรที่ ๗ จบ<br>
<br>
๘. อัสสขลุงกสูตร<br>
  ว่าด้วยม้ากระจอกและคนกระจอก</p>
<p>
  [๑๔๑] ภิกษุทั้งหลาย เราจักแสดงม้ากระจอก ๓ จำพวก และคนกระจอก ๓<br>
  จำพวก เธอทั้งหลายจงฟัง จงใส่ใจให้ดี เราจักกล่าว ภิกษุเหล่านั้นทูลรับสนอง<br>
  พระดำรัสแล้ว พระผู้มีพระภาคจึงได้ตรัสเรื่องนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๘๗ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๘.
    อัสสขลุงกสูตร</p>
<p>
  ม้ากระจอก ๓ จำพวกไหนบ้าง คือ<br>
  ๑. ม้ากระจอกบางตัวในโลกนี้สมบูรณ์ด้วยกำลังวิ่ง แต่ไม่สมบูรณ์ด้วยสี<br>
  สัน ไม่สมบูรณ์ด้วยความสูงและความใหญ่<br>
  ๒. ม้ากระจอกบางตัวในโลกนี้สมบูรณ์ด้วยกำลังวิ่งและสมบูรณ์ด้วยสีสัน<br>
  แต่ไม่สมบูรณ์ด้วยความสูงและความใหญ่<br>
  ๓. ม้ากระจอกบางตัวในโลกนี้สมบูรณ์ด้วยกำลังวิ่ง สมบูรณ์ด้วยสีสัน<br>
  และสมบูรณ์ด้วยความสูงและความใหญ่<br>
  ภิกษุทั้งหลาย ม้ากระจอก ๓ จำพวกนี้แล<br>
  คนกระจอก ๓ จำพวกไหนบ้าง คือ<br>
  ๑. คนกระจอกบางคนในโลกนี้สมบูรณ์ด้วยเชาวน์๑ แต่ไม่สมบูรณ์ด้วย<br>
  วรรณะ๒ ไม่สมบูรณ์ด้วยความสูงและความใหญ่<br>
  ๒. คนกระจอกบางคนในโลกนี้สมบูรณ์ด้วยเชาวน์และสมบูรณ์ด้วยวรรณะ<br>
  แต่ไม่สมบูรณ์ด้วยความสูงและความใหญ่<br>
  ๓. คนกระจอกบางคนในโลกนี้สมบูรณ์ด้วยเชาวน์ สมบูรณ์ด้วยวรรณะ<br>
  และสมบูรณ์ด้วยความสูงและความใหญ่<br>
  คนกระจอกสมบูรณ์ด้วยเชาวน์ แต่ไม่สมบูรณ์ด้วยวรรณะ ไม่สมบูรณ์<br>
  ด้วยความสูงและความใหญ่ เป็นอย่างไร<br>
  คือ ภิกษุในธรรมวินัยนี้รู้ชัดตามความเป็นจริงว่า นี้ทุกข์ ฯลฯ นี้ทุกขนิโรธ-<br>
  คามินีปฏิปทา เรากล่าวว่านี้เป็นเชาวน์ของเขา แต่เขาถูกถามปัญหาในอภิธรรม<br>
  และอภิวินัย ก็จนปัญญาตอบไม่ได้ เรากล่าวว่านี้ไม่ใช่วรรณะของเขา และเขาไม่ได้<br>
  จีวร บิณฑบาต เสนาสนะ คิลานปัจจัยเภสัชชบริขาร เรากล่าวว่านี้ไม่ใช่ความสูง<br>
  และความใหญ่ของเขา<br>
  ภิกษุทั้งหลาย คนกระจอกสมบูรณ์ด้วยเชาวน์ แต่ไม่สมบูรณ์ด้วยวรรณะ ไม่<br>
  สมบูรณ์ด้วยความสูงและความใหญ่ เป็นอย่างนี้แล</p>
<p class="footer">เชิงอรรถ :<br>
  ๑ เชาวน์ ในที่นี้หมายถึงญาณ คือความหยั่งรู้อริยสัจ ๔ เป็นต้น (องฺ.ติก.อ. ๒/๑๔๑/๒๗๓)<br>
  ๒ วรรณะ ในที่นี้หมายถึงคุณ คือความมีปฏิภาณในการโต้ตอบแก้ปัญหาในเรื่องอภิธรรม
  อภิวินัย ไม่จน<br>
  ปัญญา (องฺ.ติก.อ. ๒/๑๔๑/๒๗๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๘๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๙.
    อัสสสทัสสสูตร</p>
<p>
  คนกระจอกสมบูรณ์ด้วยเชาวน์และสมบูรณ์ด้วยวรรณะ แต่ไม่สมบูรณ์ด้วย<br>
  ความสูงและความใหญ่ เป็นอย่างไร<br>
  คือ ภิกษุในธรรมวินัยนี้รู้ชัดตามความเป็นจริงว่า นี้ทุกข์ ฯลฯ นี้ทุกขนิโรธ-<br>
  คามินีปฏิปทา เรากล่าวว่านี้เป็นเชาวน์ของเขา และเขาถูกถามปัญหาในอภิธรรม<br>
  และอภิวินัย ก็ตอบได้ ไม่จนปัญญา เรากล่าวว่านี้เป็นวรรณะของเขา แต่เขาไม่ได้<br>
  จีวร บิณฑบาต เสนาสนะ คิลานปัจจัยเภสัชชบริขาร เรากล่าวว่านี้ไม่ใช่ความสูง<br>
  และความใหญ่ของเขา<br>
  ภิกษุทั้งหลาย คนกระจอกสมบูรณ์ด้วยเชาวน์และสมบูรณ์ด้วยวรรณะ แต่ไม่<br>
  สมบูรณ์ด้วยความสูงและความใหญ่ เป็นอย่างนี้แล<br>
  คนกระจอกสมบูรณ์ด้วยเชาวน์ สมบูรณ์ด้วยวรรณะ และสมบูรณ์ด้วย<br>
  ความสูงและความใหญ่ เป็นอย่างไร<br>
  คือ ภิกษุในธรรมวินัยนี้รู้ชัดตามความเป็นจริงว่า นี้ทุกข์ ฯลฯ นี้ทุกขนิโรธ-<br>
  คามินีปฏิปทา เขาถูกถามปัญหาในอภิธรรม และอภิวินัย ก็ตอบได้ ไม่จนปัญญา<br>
  เรากล่าวว่านี้เป็นเชาวน์ของเขา และเขาได้จีวร บิณฑบาต เสนาสนะ คิลานปัจจัย<br>
  เภสัชชบริขาร เรากล่าวว่า นี้เป็นความสูงและความใหญ่ของเขา<br>
  ภิกษุทั้งหลาย คนกระจอกสมบูรณ์ด้วยเชาวน์ สมบูรณ์ด้วยวรรณะ และ<br>
  สมบูรณ์ด้วยความสูงและความใหญ่ เป็นอย่างนี้แล<br>
  ภิกษุทั้งหลาย คนกระจอก ๓ จำพวกนี้แล</p>

<p class="nc">
  อัสสขลุงกสูตรที่ ๘ จบ<br>
<br>
๙. อัสสสทัสสสูตร<br>
  ว่าด้วยม้าดีและคนดี</p>
<p>
  [๑๔๒] เราจักแสดงม้าดี ๓ จำพวก และคนดี ๓ จำพวก เธอทั้งหลายจงฟัง<br>
  จงใส่ใจให้ดี เราจักกล่าว ภิกษุเหล่านั้นทูลรับสนองพระดำรัสแล้ว พระผู้มีพระภาค<br>
  จึงได้ตรัสเรื่องนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๘๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๙.
    อัสสสทัสสสูตร</p>
<p>
  ม้าดี ๓ จำพวกไหนบ้าง คือ<br>
  ๑. ม้าดีบางตัวในโลกนี้สมบูรณ์ด้วยกำลังวิ่ง แต่ไม่สมบูรณ์ด้วยสีสัน ไม่<br>
  สมบูรณ์ด้วยความสูงและความใหญ่<br>
  ๒. ม้าดีบางตัวในโลกนี้สมบูรณ์ด้วยกำลังวิ่งและสมบูรณ์ด้วยสีสัน แต่ไม่<br>
  สมบูรณ์ด้วยความสูงและความใหญ่<br>
  ๓. ม้าดีบางตัวในโลกนี้สมบูรณ์ด้วยกำลังวิ่ง สมบูรณ์ด้วยสีสัน และ<br>
  สมบูรณ์ด้วยความสูงและความใหญ่<br>
  ภิกษุทั้งหลาย ม้าดี ๓ จำพวกนี้แล<br>
  คนดี ๓ จำพวกไหนบ้าง คือ<br>
  ๑. คนดีบางคนในโลกนี้สมบูรณ์ด้วยเชาวน์ แต่ไม่สมบูรณ์ด้วยวรรณะ<br>
  ไม่สมบูรณ์ด้วยความสูงและความใหญ่<br>
  ๒. คนดีบางคนในโลกนี้สมบูรณ์ด้วยเชาวน์ และสมบูรณ์ด้วยวรรณะ แต่<br>
  ไม่สมบูรณ์ด้วยความสูงและความใหญ่<br>
  ๓. คนดีบางคนในโลกนี้สมบูรณ์ด้วยเชาวน์ สมบูรณ์ด้วยวรรณะ และ<br>
  สมบูรณ์ด้วยความสูงและความใหญ่<br>
  คนดีสมบูรณ์ด้วยเชาวน์ แต่ไม่สมบูรณ์ด้วยวรรณะ ไม่สมบูรณ์ด้วยความ<br>
  สูงและความใหญ่ เป็นอย่างไร<br>
  คือ ภิกษุในธรรมวินัยนี้เพราะสังโยชน์เบื้องต่ำ ๕ ประการสิ้นไป จักเป็น<br>
  โอปปาติกะ๑ ปรินิพพานในภพนั้น ไม่หวนกลับมาจากโลกนั้นแน่นอน เรากล่าวว่านี้<br>
เป็นเชาวน์ของเขา แต่เขาถูกถามปัญหาในอภิธรรมและอภิวินัย ก็จนปัญญาตอบ<br>
  ไม่ได้ เรากล่าวว่านี้ไม่ใช่วรรณะของเขา และเขาไม่ได้จีวร บิณฑบาต เสนาสนะ<br>
  คิลานปัจจัยเภสัชชบริขาร เรากล่าวว่านี้ไม่ใช่ความสูงและความใหญ่ของเขา<br>
  ภิกษุทั้งหลาย คนดีสมบูรณ์ด้วยเชาวน์ แต่ไม่สมบูรณ์ด้วยวรรณะ ไม่<br>
  สมบูรณ์ด้วยความสูงและความใหญ่ เป็นอย่างนี้แล</p>
<p class="footer">เชิงอรรถ :<br>
  ๑ ดูเชิงอรรถที่ ๑ ข้อ ๘๗ ติกนิบาต หน้า ๓๑๔ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๙๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๑๐.
    อัสสาชานียสูตร</p>
<p>
  คนดีสมบูรณ์ด้วยเชาวน์ และสมบูรณ์ด้วยวรรณะ แต่ไม่สมบูรณ์ด้วยความ<br>
  สูงและความใหญ่ เป็นอย่างไร<br>
  คือ ภิกษุในธรรมวินัยนี้เพราะสังโยชน์เบื้องต่ำ ๕ ประการสิ้นไป จักเป็น<br>
  โอปปาติกะ ปรินิพพานในภพนั้น ไม่หวนกลับมาจากโลกนั้นแน่นอน เรากล่าวว่า<br>
  นี้เป็นเชาวน์ของเขาและเขาถูกถามปัญหาในอภิธรรม และอภิวินัย ก็ตอบได้ ไม่จน<br>
  ปัญญา เรากล่าวว่านี้เป็นวรรณะของเขา แต่เขาไม่ได้จีวร บิณฑบาต เสนาสนะ<br>
  คิลานปัจจัยเภสัชชบริขาร เรากล่าวว่านี้ไม่ใช่ความสูงและความใหญ่ของเขา<br>
  ภิกษุทั้งหลาย คนดีสมบูรณ์ด้วยเชาวน์ และสมบูรณ์ด้วยวรรณะ แต่ไม่<br>
  สมบูรณ์ด้วยความสูงและความใหญ่ เป็นอย่างนี้แล<br>
  คนดีสมบูรณ์ด้วยเชาวน์ สมบูรณ์ด้วยวรรณะ และสมบูรณ์ด้วยความสูง<br>
  และความใหญ่ เป็นอย่างไร<br>
  คือ ภิกษุในธรรมวินัยนี้เพราะสังโยชน์เบื้องต่ำ ๕ ประการสิ้นไป จักเป็น<br>
  โอปปาติกะ ปรินิพพานในภพนั้น ไม่หวนกลับมาจากโลกนั้นแน่นอน เรากล่าวว่า<br>
  นี้เป็นเชาวน์ของเขา เขาถูกถามปัญหาในอภิธรรม และอภิวินัย ก็ตอบได้ ไม่จน<br>
  ปัญญา เรากล่าวว่านี้เป็นวรรณะของเขา และเขาได้จีวร บิณฑบาต เสนาสนะ<br>
  คิลานปัจจัยเภสัชชบริขาร เรากล่าวว่านี้เป็นความสูงและความใหญ่ของเขา<br>
  ภิกษุทั้งหลาย คนดีสมบูรณ์ด้วยเชาวน์ สมบูรณ์ด้วยวรรณะ และสมบูรณ์<br>
  ด้วยความสูงและความใหญ่ เป็นอย่างนี้แล<br>
  ภิกษุทั้งหลาย คนดี ๓ จำพวกนี้แล</p>

<p class="nc">
  อัสสสทัสสสูตรที่ ๙ จบ<br>
<br>
๑๐. อัสสาชานียสูตร<br>
  ว่าด้วยม้าอาชาไนยและบุรุษอาชาไนย</p>
<p>
  [๑๔๓] ภิกษุทั้งหลาย เราจักแสดงม้าอาชาไนยพันธุ์ดี ๓ จำพวก และบุรุษ<br>
  อาชาไนยผู้เจริญ ๓ จำพวก เธอทั้งหลายจงฟัง จงใส่ใจให้ดี เราจักกล่าว ภิกษุ<br>
  เหล่านั้นทูลรับสนองพระดำรัสแล้ว พระผู้มีพระภาคจึงได้ตรัสเรื่องนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๙๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๑๐.
    อัสสาชานียสูตร</p>
<p>
  ม้าอาชาไนยพันธุ์ดี ๓ จำพวกไหนบ้าง คือ<br>
  ๑. ม้าอาชาไนยพันธุ์ดีบางตัวในโลกนี้<br>
  ฯลฯ๑<br>
  ๓. ม้าอาชาไนยพันธุ์ดีบางตัวในโลกนี้สมบูรณ์ด้วยกำลังวิ่ง สมบูรณ์ด้วย<br>
  สีสัน และสมบูรณ์ด้วยความสูงและความใหญ่<br>
  ภิกษุทั้งหลาย ม้าอาชาไนยพันธุ์ดี ๓ จำพวกนี้แล<br>
  บุรุษอาชาไนยผู้เจริญ ๓ จำพวกไหนบ้าง คือ<br>
  ๑. บุรุษอาชาไนยผู้เจริญบางคนในโลกนี้<br>
  ฯลฯ<br>
  ๓. บุรุษอาชาไนยผู้เจริญบางคนในโลกนี้สมบูรณ์ด้วยเชาวน์ สมบูรณ์ด้วย<br>
  วรรณะ และสมบูรณ์ด้วยความสูงและความใหญ่ ฯลฯ<br>
  บุรุษอาชาไนยผู้เจริญ สมบูรณ์ด้วยเชาวน์ สมบูรณ์ด้วยวรรณะ และ<br>
  สมบูรณ์ด้วยความสูงและความใหญ่ เป็นอย่างไร<br>
  คือ ภิกษุในธรรมวินัยนี้ทำให้แจ้งเจโตวิมุตติ ปัญญาวิมุตติอันไม่มีอาสวะเพราะ<br>
  อาสวะสิ้นไป ด้วยปัญญาอันยิ่งเองเข้าถึงอยู่ในปัจจุบัน เรากล่าวว่านี้เป็นเชาวน์ของเขา<br>
  เขาถูกถามปัญหาในอภิธรรม และอภิวินัย ก็ตอบได้ ไม่จนปัญญา เรากล่าวว่านี้เป็น<br>
  วรรณะของเขา เขาได้จีวร บิณฑบาต เสนาสนะ คิลานปัจจยเภสัชชบริขาร เรา<br>
  กล่าวว่านี้เป็นความสูงและความใหญ่ของเขา<br>
  ภิกษุทั้งหลาย บุรุษอาชาไนยผู้เจริญ สมบูรณ์ด้วยเชาวน์ สมบูรณ์ด้วยวรรณะ<br>
  และสมบูรณ์ด้วยความสูงและความใหญ่ เป็นอย่างนี้แล<br>
  ภิกษุทั้งหลาย บุรุษอาชาไนยผู้เจริญ ๓ จำพวกนี้แล</p>
<p class="nc">
  อัสสาชานียสูตรที่ ๑๐ จบ</p>
<p class="footer">เชิงอรรถ :<br>
  ๑ ฯลฯ ที่ปรากฏในสูตรนี้พึงดูเนื้อความเต็มในติกนิบาตข้อ ๑๔๒<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๙๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค ๑๒.
    ทุติยโมรนิวาปสูตร<br>
<br>
  ๑๑. ปฐมโมรนิวาปสูตร<br>
  ว่าด้วยอารามปริพาชกชื่อโมรนิวาปะ สูตรที่ ๑</p>
<p>
  [๑๔๔] สมัยหนึ่ง พระผู้มีพระภาคประทับอยู่ ณ ปริพาชการาม ชื่อ<br>
  โมรนิวาปะ เขตกรุงราชคฤห์ ณ ที่นั้น พระผู้มีพระภาคได้รับสั่งเรียกภิกษุทั้งหลาย<br>
  มาตรัสว่า ภิกษุทั้งหลาย ภิกษุเหล่านั้นทูลรับสนองพระดำรัสแล้ว พระผู้มีพระภาค<br>
  จึงได้ตรัสเรื่องนี้ว่า<br>
  ภิกษุทั้งหลาย ภิกษุประกอบด้วยธรรม ๓ ประการย่อมมีความสำเร็จสูงสุด<br>
  มีความเกษมสูงสุด ประพฤติพรหมจรรย์ลุล่วงถึงที่สุด และถึงที่สุดแห่งที่สุด ประเสริฐ<br>
  กว่าเทวดาและมนุษย์ทั้งหลาย<br>
  ธรรม ๓ ประการ อะไรบ้าง คือ<br>
  ๑. สีลขันธ์(กองศีล)ที่เป็นของพระอเสขะ<br>
  ๒. สมาธิขันธ์(กองสมาธิ)ที่เป็นของพระอเสขะ<br>
  ๓. ปัญญาขันธ์(กองปัญญา)ที่เป็นของพระอเสขะ<br>
  ภิกษุประกอบด้วยธรรม ๓ ประการนี้แลย่อมมีความสำเร็จสูงสุด มีความ<br>
  เกษมสูงสุด ประพฤติพรหมจรรย์ลุล่วงถึงที่สุด และถึงที่สุดแห่งที่สุด ประเสริฐกว่า<br>
  เทวดาและมนุษย์ทั้งหลาย</p>

<p class="nc">
  ปฐมโมรนิวาปสูตรที่ ๑๑ จบ<br>
<br>
๑๒. ทุติยโมรนิวาปสูตร<br>
  ว่าด้วยอารามปริพาชกชื่อโมรนิวาปะ สูตรที่ ๒</p>
<p>
  [๑๔๕] ภิกษุทั้งหลาย ภิกษุประกอบด้วยธรรม ๓ ประการย่อมมีความสำเร็จ<br>
  สูงสุด มีความเกษมสูงสุด ประพฤติพรหมจรรย์ลุล่วงถึงที่สุด และถึงที่สุดแห่งที่สุด<br>
  ประเสริฐกว่าเทวดาและมนุษย์ทั้งหลาย<br>
  ธรรม ๓ ประการ อะไรบ้าง คือ<br>
  ๑. อิทธิปาฏิหาริย์ (ปาฏิหาริย์คือฤทธิ์)<br>
  ๒. อาเทสนาปาฏิหาริย์ (ปาฏิหาริย์คือการทายใจ)<br>
  ๓. อนุสาสนีปาฏิหาริย์ (ปาฏิหาริย์คืออนุศาสนี)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๙๓ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๔. โยธาชีววรรค รวมพระสูตรที่มีในวรรค</p>
<p>
  ภิกษุประกอบด้วยธรรม ๓ ประการนี้แลย่อมมีความสำเร็จสูงสุด มีความ<br>
  เกษมสูงสุด ประพฤติพรหมจรรย์ลุล่วงถึงที่สุด และถึงที่สุดแห่งที่สุด ประเสริฐกว่า<br>
  เทวดาและมนุษย์ทั้งหลาย</p>

<p class="nc">
  ทุติยโมรนิวาปสูตรที่ ๑๒ จบ<br>
<br>
๑๓. ตติยโมรนิวาปสูตร<br>
  ว่าด้วยอารามปริพาชกชื่อโมรนิวาปะ สูตรที่ ๓</p>
<p>
  [๑๔๖] ภิกษุทั้งหลาย ภิกษุประกอบด้วยธรรม ๓ ประการย่อมมีความ<br>
  สำเร็จสูงสุด มีความเกษมสูงสุด ประพฤติพรหมจรรย์ลุล่วงถึงที่สุด และถึงที่สุด<br>
  แห่งที่สุด ประเสริฐกว่าเทวดาและมนุษย์ทั้งหลาย<br>
  ธรรม ๓ ประการ อะไรบ้าง คือ<br>
  ๑. สัมมาทิฏฐิ (เห็นชอบ) ๒. สัมมาญาณะ (รู้ชอบ)<br>
  ๓. สัมมาวิมุตติ (หลุดพ้นชอบ)<br>
  ภิกษุประกอบด้วยธรรม ๓ ประการนี้แลย่อมมีความสำเร็จสูงสุด มีความ<br>
  เกษมสูงสุด ประพฤติพรหมจรรย์ลุล่วงถึงที่สุด และถึงที่สุดแห่งที่สุด ประเสริฐกว่า<br>
  เทวดาและมนุษย์ทั้งหลาย</p>

<p class="nc">
  ตติยโมรนิวาปสูตรที่ ๑๓ จบ<br>
  โยธาชีววรรคที่ ๔ จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. โยธาชีวสูตร   ๒. ปริสาสูตร<br>
   ๓. มิตตสูตร  ๔. อุปปาทาสูตร<br>
   ๕. เกสกัมพลสูตร  ๖. สัมปทาสูตร<br>
   ๗. วุฑฒิสูตร  ๘. อัสสขลุงกสูตร<br>
   ๙. อัสสสทัสสสูตร ๑๐. อัสสาชานียสูตร<br>
   ๑๑. ปฐมโมรนิวาปสูตร ๑๒. ทุติยโมรนิวาปสูตร<br>
   ๑๓. ตติยโมรนิวาปสูตร</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๙๔ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๕. มังคลวรรค ๒. สาวัชชสูตร<br>
<br>
  ๕. มังคลวรรค<br>
  หมวดว่าด้วยมงคล<br>
<br>
๑. อกุสลสูตร<br>
  ว่าด้วยอกุศลกรรมเป็นเหตุให้ตกนรก</p>
<p>
  [๑๔๗] พระผู้มีพระภาคตรัสว่า ภิกษุทั้งหลาย บุคคลประกอบด้วยธรรม ๓<br>
  ประการย่อมดำรงอยู่ในนรกเหมือนถูกนำไปฝังไว้<br>
  ธรรม ๓ ประการ อะไรบ้าง คือ<br>
  ๑. กายกรรม (การกระทำทางกาย) ฝ่ายอกุศล<br>
  ๒. วจีกรรม (การกระทำทางวาจา) ฝ่ายอกุศล<br>
  ๓. มโนกรรม (การกระทำทางใจ) ฝ่ายอกุศล<br>
  ภิกษุทั้งหลาย บุคคลประกอบด้วยธรรม ๓ ประการนี้แล ย่อมดำรงอยู่ในนรก<br>
  เหมือนถูกนำไปฝังไว้<br>
  บุคคลประกอบด้วยธรรม ๓ ประการ ย่อมดำรงอยู่ในสวรรค์เหมือนได้รับ<br>
  อัญเชิญไปประดิษฐานไว้<br>
  ธรรม ๓ ประการ อะไรบ้าง คือ<br>
  ๑. กายกรรมฝ่ายกุศล ๒. วจีกรรมฝ่ายกุศล<br>
  ๓. มโนกรรมฝ่ายกุศล<br>
  บุคคลประกอบด้วยธรรม ๓ ประการนี้แล ย่อมดำรงอยู่ในสวรรค์เหมือนได้<br>
  รับอัญเชิญไปประดิษฐานไว้</p>

<p class="nc">
  อกุสลสูตรที่ ๑ จบ<br>
<br>
๒. สาวัชชสูตร<br>
  ว่าด้วยกรรมที่มีโทษเป็นเหตุให้ตกนรก</p>
<p>
  [๑๔๘] ภิกษุทั้งหลาย บุคคลประกอบด้วยธรรม ๓ ประการ ฯลฯ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๙๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๕. มังคลวรรค ๔. อสุจิสูตร</p>
<p>
  ๑. กายกรรมที่มีโทษ ๒. วจีกรรมที่มีโทษ<br>
  ๓. มโนกรรมที่มีโทษ<br>
  ฯลฯ<br>
  ๑. กายกรรมที่ไม่มีโทษ ๒. วจีกรรมที่ไม่มีโทษ<br>
  ๓. มโนกรรมที่ไม่มีโทษ<br>
  ฯลฯ</p>

<p class="nc">
  สาวัชชสูตรที่ ๒ จบ<br>
<br>
๓. วิสมสูตร<br>
  ว่าด้วยกรรมที่ไม่สม่ำเสมอเป็นเหตุให้ตกนรก</p>
<p>
  [๑๔๙] ภิกษุทั้งหลาย บุคคลประกอบด้วยธรรม ๓ ประการ ฯลฯ<br>
  ๑. กายกรรมที่ไม่สม่ำเสมอ ๒. วจีกรรมที่ไม่สม่ำเสมอ<br>
  ๓. มโนกรรมที่ไม่สม่ำเสมอ<br>
  ฯลฯ<br>
  ๑. กายกรรมที่สม่ำเสมอ ๒. วจีกรรมที่สม่ำเสมอ<br>
  ๓. มโนกรรมที่สม่ำเสมอ<br>
  ฯลฯ</p>

<p class="nc">
  วิสมสูตรที่ ๓ จบ<br>
<br>
๔. อสุจิสูตร<br>
  ว่าด้วยกรรมที่ไม่สะอาดเป็นเหตุให้ตกนรก</p>
<p>
  [๑๕๐] ภิกษุทั้งหลาย บุคคลประกอบด้วยธรรม ๓ ประการ ฯลฯ<br>
  ๑. กายกรรมที่ไม่สะอาด ๒. วจีกรรมที่ไม่สะอาด<br>
  ๓. มโนกรรมที่ไม่สะอาด<br>
  ฯลฯ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๙๖ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๕. มังคลวรรค ๕. ปฐมขตสูตร</p>
<p>
  ๑. กายกรรมที่สะอาด ๒. วจีกรรมที่สะอาด<br>
  ๓. มโนกรรมที่สะอาด<br>
  บุคคลประกอบด้วยธรรม ๓ ประการนี้แลย่อมดำรงอยู่ในสวรรค์เหมือนได้รับ<br>
  อัญเชิญไปประดิษฐานไว้</p>

<p class="nc">
  อสุจิสูตรที่ ๔ จบ<br>
<br>
๕. ปฐมขตสูตร<br>
  ว่าด้วยเหตุให้ตนถูกทำลาย สูตรที่ ๑</p>
<p>
  [๑๕๑] ภิกษุทั้งหลาย คนพาลผู้ไม่เฉียบแหลม เป็นอสัตบุรุษ ประกอบด้วย<br>
  ธรรม ๓ ประการ ย่อมบริหารตนให้ถูกกำจัด ถูกทำลาย มีความเสียหาย ถูกผู้รู้<br>
  ติเตียน และประสพสิ่งที่ไม่ใช่บุญเป็นอันมาก<br>
  ธรรม ๓ ประการ อะไรบ้าง คือ<br>
  ๑. กายกรรมฝ่ายอกุศล ๒. วจีกรรมฝ่ายอกุศล<br>
  ๓. มโนกรรมฝ่ายอกุศล<br>
  คนพาลผู้ไม่เฉียบแหลม เป็นอสัตบุรุษ ประกอบด้วยธรรม ๓ ประการ ย่อม<br>
  บริหารตนให้ถูกกำจัด ถูกทำลาย มีความเสียหาย ถูกผู้รู้ติเตียน และประสพสิ่งที่<br>
  ไม่ใช่บุญเป็นอันมาก<br>
  บัณฑิตผู้เฉียบแหลม เป็นสัตบุรุษ ประกอบด้วยธรรม ๓ ประการ ย่อม<br>
  บริหารตนไม่ให้ถูกกำจัด ไม่ให้ถูกทำลาย ไม่มีความเสียหาย ไม่ถูกผู้รู้ติเตียน
  และ<br>
  ประสพบุญเป็นอันมาก<br>
  ธรรม ๓ ประการ อะไรบ้าง คือ<br>
  ๑. กายกรรมฝ่ายกุศล ๒. วจีกรรมฝ่ายกุศล<br>
  ๓. มโนกรรมฝ่ายกุศล<br>
  ฯลฯ</p>
<p class="nc">
  ปฐมขตสูตรที่ ๕ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๙๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๕. มังคลวรรค ๘. จตุตถขตสูตร<br>
<br>
  ๖. ทุติยขตสูตร<br>
  ว่าด้วยเหตุให้ตนถูกทำลาย สูตรที่ ๒</p>
<p>
  [๑๕๒] ภิกษุทั้งหลาย ผู้ประกอบด้วยธรรม ๓ ประการ ฯลฯ<br>
  ๑. กายกรรมที่มีโทษ ๒. วจีกรรมที่มีโทษ<br>
  ๓. มโนกรรมที่มีโทษ<br>
  ฯลฯ<br>
  ๑ กายกรรมที่ไม่มีโทษ ๒. วจีกรรมที่ไม่มีโทษ<br>
  ๓. มโนกรรมที่ไม่มีโทษ<br>
  ฯลฯ</p>

<p class="nc">
  ทุติยขตสูตรที่ ๖ จบ<br>
<br>
๗. ตติยขตสูตร<br>
  ว่าด้วยเหตุให้ตนถูกทำลาย สูตรที่ ๓</p>
<p>
  [๑๕๓] ภิกษุทั้งหลาย ผู้ประกอบด้วยธรรม ๓ ประการ ฯลฯ<br>
  ๑. กายกรรมที่ไม่สม่ำเสมอ ๒. วจีกรรมที่ไม่สม่ำเสมอ<br>
  ๓. มโนกรรมที่ไม่สม่ำเสมอ<br>
  ฯลฯ<br>
  ๑. กายกรรมที่สม่ำเสมอ ๒. วจีกรรมที่สม่ำเสมอ<br>
  ๓. มโนกรรมที่สม่ำเสมอ<br>
  ฯลฯ</p>

<p class="nc">
  ตติยขตสูตรที่ ๗ จบ<br>
<br>
๘. จตุตถขตสูตร<br>
  ว่าด้วยเหตุให้ตนถูกทำลาย สูตรที่ ๔</p>
<p>
  [๑๕๔] ภิกษุทั้งหลาย ผู้ประกอบด้วยธรรม ๓ ประการ ฯลฯ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๙๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๕. มังคลวรรค ๑๐. ปุพพัณหสูตร</p>
<p>
  ๑. กายกรรมที่ไม่สะอาด ๒. วจีกรรมที่ไม่สะอาด<br>
  ๓. มโนกรรมที่ไม่สะอาด<br>
  ฯลฯ<br>
  ๑. กายกรรมที่สะอาด ๒. วจีกรรมที่สะอาด<br>
  ๓. มโนกรรมที่สะอาด<br>
  บัณฑิตผู้เฉียบแหลม เป็นสัตบุรุษ ประกอบด้วยธรรม ๓ ประการนี้แล<br>
  ย่อมบริหารตนไม่ให้ถูกกำจัด ไม่ให้ถูกทำลาย ไม่มีความเสียหาย ไม่ถูกผู้รู้ติเตียน<br>
  และประสพบุญเป็นอันมาก</p>

<p class="nc">
  จตุตถขตสูตรที่ ๘ จบ<br>
<br>
๙. วันทนาสูตร<br>
  ว่าด้วยการไหว้</p>
<p>
  [๑๕๕] ภิกษุทั้งหลาย การไหว้ ๓ ประการนี้<br>
  การไหว้ ๓ ประการ อะไรบ้าง คือ<br>
  ๑. การไหว้ทางกาย ๒. การไหว้ทางวาจา<br>
  ๓. การไหว้ทางใจ<br>
  ภิกษุทั้งหลาย การไหว้ ๓ ประการนี้แล</p>

<p class="nc">
  วันทนาสูตรที่ ๙ จบ<br>
<br>
๑๐. ปุพพัณหสูตร<br>
  ว่าด้วยเวลาเช้าเป็นฤกษ์ดีเป็นต้น</p>
<p>
  [๑๕๖] ภิกษุทั้งหลาย สัตว์เหล่าใดประพฤติกายสุจริต(ความประพฤติชอบด้วย<br>
  กาย) วจีสุจริต(ความประพฤติชอบด้วยวาจา) และมโนสุจริต(ความประพฤติชอบ<br>
  ด้วยใจ) ในเวลาเช้า เวลาเช้าก็เป็นเวลาที่ดีของสัตว์เหล่านั้น<br>
  สัตว์เหล่าใดประพฤติกายสุจริต วจีสุจริต และมโนสุจริต ในเวลาเที่ยง เวลา<br>
  เที่ยงก็เป็นเวลาที่ดีของสัตว์เหล่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๓๙๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๕. มังคลวรรค รวมพระสูตรที่มีในวรรค</p>
<p>
  ภิกษุทั้งหลาย สัตว์เหล่าใดประพฤติกายสุจริต วจีสุจริต และมโนสุจริต ใน<br>
  เวลาเย็น เวลาเย็นก็เป็นเวลาที่ดีของสัตว์เหล่านั้น<br>
  สัตว์ทั้งหลายประพฤติชอบในเวลาใด<br>
  เวลานั้นชื่อว่าเป็นฤกษ์ดี มงคลดี สว่างดี รุ่งดี<br>
  ขณะดี ยามดี และบูชาดีในพรหมจารีบุคคล<br>
  กายกรรมเป็นส่วนเบื้องขวา๑ วจีกรรมเป็นส่วนเบื้องขวา<br>
  มโนกรรมเป็นส่วนเบื้องขวา<br>
  ความปรารถนาของท่านเป็นส่วนเบื้องขวา<br>
  สัตว์ทั้งหลายทำกรรมอันเป็นส่วนเบื้องขวาแล้ว<br>
  ย่อมได้ประโยชน์อันเป็นส่วนเบื้องขวา<br>
  ท่านเหล่านั้นได้ประโยชน์แล้ว จงได้รับความสุข<br>
  งอกงามในพุทธศาสนา จงไม่มีโรค<br>
  ถึงความสุขพร้อมด้วยญาติทั้งมวล</p>

<p class="nc">
  ปุพพัณหสูตรที่ ๑๐ จบ<br>
  มังคลวรรคที่ ๕ จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. อกุสลสูตร   ๒. สาวัชชสูตร<br>
   ๓. วิสมสูตร  ๔. อสุจิสูตร<br>
   ๕. ปฐมขตสูตร  ๖. ทุติยขตสูตร<br>
   ๗. ตติยขตสูตร  ๘. จตุตถขตสูตร<br>
   ๙. วันทนาสูตร ๑๐. ปุพพัณหสูตร<br>
  <br>
  ตติยปัณณาสก์ จบบริบูรณ์</p>
<p class="footer">เชิงอรรถ :<br>
  ๑ เบื้องขวา ในที่นี้หมายถึงความเจริญหรือพฤติกรรมฝ่ายดี (องฺ.ติก.อ. ๒/๑๕๖/๒๗๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๐๐ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์] ๖. อเจลกวรรค<br>
<br>
  ๖. อเจลกวรรค<br>
  หมวดว่าด้วยคนเปลือย<br>
<br>
ว่าด้วยปฏิปทา ๓ อย่าง</p>
<p>
  [๑๕๗-๑๖๓] พระผู้มีพระภาคตรัสว่า ภิกษุทั้งหลาย ปฏิปทา ๓ ประการ<br>
  ปฏิปทา ๓ ประการ อะไรบ้าง คือ<br>
  ๑. ปฏิปทาอย่างหยาบ ๒. ปฏิปทาอย่างเหี้ยมหาญ<br>
  ๓. ปฏิปทาอย่างกลาง<br>
  ปฏิปทาอย่างหยาบ เป็นอย่างไร<br>
  คือ บุคคลบางคนในโลกนี้มีวาทะอย่างนี้ มีทิฏฐิอย่างนี้ว่า โทษในกามทั้งหลาย<br>
  ไม่มี เขาย่อมตกเป็นเหยื่อในกามทั้งหลาย<br>
  ภิกษุทั้งหลาย นี้เรียกว่า ปฏิปทาอย่างหยาบ<br>
  ปฏิปทาอย่างเหี้ยมหาญ เป็นอย่างไร<br>
  คือ คนเปลือยบางคนในโลกนี้ไร้มารยาท เลียมือ เขาเชิญให้มารับภิกษา๑ก็ไม่มา<br>
  เขาเชิญให้หยุดก็ไม่หยุด ไม่รับภิกษาที่เขาแบ่งไว้ก่อน ไม่รับภิกษาที่เขาเจาะจงทำไว้<br>
  ไม่ยินดีกิจนิมนต์ ไม่รับภิกษาปากหม้อ ไม่รับภิกษาจากกระเช้า ไม่รับภิกษาคร่อม<br>
  ธรณีประตู ไม่รับภิกษาคร่อมท่อนไม้ ไม่รับภิกษาคร่อมสาก ไม่รับภิกษาที่คนสอง<br>
  คนบริโภคอยู่ ไม่รับภิกษาของหญิงมีครรภ์ ไม่รับภิกษาของหญิงที่กำลังให้ลูกดูดนม<br>
  ไม่รับภิกษาของหญิงที่คลอเคลียคน ไม่รับภิกษาที่นัดแนะกันทำไว้ ไม่รับภิกษาในที่<br>
  ที่รับเลี้ยงดูลูกสุนัข ไม่รับภิกษาในที่แมลงวันไต่ตอมเป็นกลุ่ม ไม่รับปลา ไม่รับเนื้อ<br>
  ไม่ดื่มสุรา ไม่ดื่มเมรัย ไม่ดื่มน้ำหมักดอง เขารับภิกษาเฉพาะที่เรือนหลังเดียว
  เยียว<br>
  ยาอัตภาพด้วยข้าวคำเดียว รับภิกษาที่เรือน ๒ หลัง เยียวยา อัตภาพด้วยข้าว ๒ คำ<br>
  ฯลฯ หรือรับภิกษาที่เรือน ๗ หลัง เยียวยาอัตภาพด้วยข้าว ๗ คำ เยียวยาอัตภาพ<br>
  ด้วยภิกษาในถาดน้อยใบเดียวบ้าง เยียวยาอัตภาพด้วยภิกษาในถาดน้อย ๒ ใบบ้าง</p>
<p class="footer">เชิงอรรถ :<br>
  ๑ ภิกษา คืออาหาร ของขบเคี้ยว<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๐๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๖. อเจลกวรรค (๑. สติปัฏฐานสูตร)</p>
<p>
  ฯลฯ เยียวยาอัตภาพด้วยภิกษาในถาดน้อย ๗ ใบบ้าง กินอาหารที่เก็บค้างไว้วัน<br>
  เดียวบ้าง กินอาหารที่เก็บค้างไว้ ๒ วันบ้าง ฯลฯ กินอาหารที่เก็บค้างไว้เจ็ดวันบ้าง<br>
  เขาหมั่นประกอบในการบริโภคที่เวียนมาตั้งกึ่งเดือนเช่นนี้อยู่<br>
  คนเปลือยนั้นกินผักดองเป็นอาหารบ้าง กินข้าวฟ่างเป็นอาหารบ้าง กินลูก<br>
  เดือยเป็นอาหารบ้าง กินกากข้าวเป็นอาหารบ้าง กินยาง๑เป็นอาหารบ้าง กินรำ<br>
  เป็นอาหารบ้าง กินข้าวตังเป็นอาหารบ้าง กินกำยานเป็นอาหารบ้าง กินหญ้าเป็น<br>
  อาหารบ้าง กินมูลโคเป็นอาหารบ้าง กินเหง้าและผลไม้ในป่าเป็นอาหารบ้าง กิน<br>
  ผลไม้ที่หล่นเยียวยาอัตภาพ เขานุ่งห่มผ้าป่านบ้าง นุ่งห่มผ้าแกมกันบ้าง นุ่งห่มผ้า<br>
  ห่อศพบ้าง นุ่งห่มผ้าบังสุกุลบ้าง นุ่งห่มผ้าเปลือกไม้บ้าง นุ่งห่มหนังเสือบ้าง
  นุ่งห่ม<br>
  หนังเสือที่มีเล็บติดอยู่บ้าง นุ่งห่มคากรองบ้าง นุ่งห่มผ้าเปลือกปอกรองบ้าง นุ่งห่ม<br>
  ผ้าผลไม้กรองบ้าง นุ่งห่มผ้ากัมพลทำด้วยผมคนบ้าง นุ่งห่มผ้ากัมพลทำด้วยขน<br>
  สัตว์ร้ายบ้าง นุ่งห่มผ้าทำด้วยขนปีกนกเค้าบ้าง ถอนผมและหนวด หมั่นประกอบ<br>
  การถอนผมและหนวดบ้าง ยืนอย่างเดียวปฏิเสธการนั่งบ้าง นั่งกระโหย่ง ประกอบ<br>
  ความเพียรด้วยการนั่งกระโหย่งบ้าง นอนบนหนาม สำเร็จการนอนบนหนามบ้าง<br>
  อาบน้ำวันละ ๓ ครั้ง หมั่นประกอบการลงน้ำบ้าง เขาหมั่นประกอบการทำร่างกาย<br>
  ให้เดือดร้อนหลายวิธีดังกล่าวมานี้อยู่<br>
  ภิกษุทั้งหลาย นี้เรียกว่า ปฏิปทาอย่างเหี้ยมหาญ</p>

<p class="nc"> (๑. สติปัฏฐานสูตร)</p>
<p>
  ปฏิปทาอย่างกลาง เป็นอย่างไร<br>
  คือ ภิกษุในธรรมวินัยนี้พิจารณาเห็นกายในกาย มีความเพียร มีสัมปชัญญะ<br>
  มีสติ กำจัดอภิชฌาและโทมนัสในโลกได้ พิจารณาเห็นเวทนาในเวทนา ฯลฯ พิจารณา<br>
  เห็นจิตในจิต ฯลฯ พิจารณาเห็นธรรมในธรรม มีความเพียร มีสัมปชัญญะ มีสติ<br>
  กำจัดอภิชฌาและโทมนัสในโลกได้<br>
  ภิกษุทั้งหลาย นี้เรียกว่า ปฏิปทาอย่างกลาง<br>
  ภิกษุทั้งหลาย ปฏิปทา ๓ ประการนี้แล</p>
<p class="footer">เชิงอรรถ :<br>
  ๑ คำว่า ยาง (หฏะ) หมายรวมถึงสาหร่ายและยางไม้ด้วย (องฺ.ติก.อ. ๒/๙๔/๒๔๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๐๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๖. อเจลกวรรค (๓. อิทธิปาทสูตร)<br>
<br>
  (๒. สัมมัปปธานสูตร)</p>
<p>
  ภิกษุทั้งหลาย ปฏิปทา ๓ ประการนี้<br>
  ปฏิปทา ๓ ประการ อะไรบ้าง คือ<br>
  ๑. ปฏิปทาอย่างหยาบ ๒. ปฏิปทาอย่างเหี้ยมหาญ<br>
  ๓. ปฏิปทาอย่างกลาง<br>
  ปฏิปทาอย่างหยาบ เป็นอย่างไร<br>
  ฯลฯ นี้เรียกว่า ปฏิปทาอย่างหยาบ<br>
  ปฏิปทาอย่างเหี้ยมหาญ เป็นอย่างไร<br>
  ฯลฯ นี้เรียกว่า ปฏิปทาอย่างเหี้ยมหาญ<br>
  ปฏิปทาอย่างกลาง เป็นอย่างไร<br>
  คือ ภิกษุในธรรมวินัยนี้สร้างฉันทะ พยายาม ปรารภความเพียร ประคองจิต<br>
  มุ่งมั่น๑เพื่อป้องกันบาปอกุศลธรรมที่ยังไม่เกิดมิให้เกิดขึ้น สร้างฉันทะ พยายาม<br>
  ปรารภความเพียร ประคองจิต มุ่งมั่นเพื่อละบาปอกุศลธรรมที่เกิดแล้ว สร้างฉันทะ<br>
  พยายาม ปรารภความเพียร ประคองจิต มุ่งมั่นเพื่อทำกุศลธรรมที่ยังไม่เกิดให้เกิดขึ้น<br>
  สร้างฉันทะ พยายาม ปรารภความเพียร ประคองจิต มุ่งมั่นเพื่อความดำรงอยู่<br>
  ไม่เลือนหาย ภิญโญภาพ ไพบูลย์ เจริญเต็มที่แห่งกุศลธรรมที่เกิดขึ้นแล้ว</p>

<p class="nc"> (๓. อิทธิปาทสูตร)</p>
<p>
  ภิกษุนั้นเจริญอิทธิบาทที่ประกอบด้วยฉันทสมาธิปธานสังขาร(สมาธิที่เกิดจาก<br>
  ฉันทะและความเพียรสร้างสรรค์) เจริญอิทธิบาทที่ประกอบด้วยวีริยสมาธิปธาน-<br>
  สังขาร(สมาธิที่เกิดจากวิริยะและความเพียรสร้างสรรค์) เจริญอิทธิบาทที่ประกอบ<br>
  ด้วยจิตตสมาธิปธานสังขาร(สมาธิที่เกิดจากจิตตะและความเพียรสร้างสรรค์) เจริญ<br>
  อิทธิบาทที่ประกอบด้วยวีมังสาสมาธิปธานสังขาร(สมาธิที่เกิดจากวีมังสาและความ<br>
  เพียรสร้างสรรค์) ฯลฯ</p>
<p class="footer">เชิงอรรถ :<br>
  ๑ ดูเชิงอรรถที่ ๒ ข้อ ๓๙๔-๓๙๗ เอกกนิบาต หน้า ๔๒ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๐๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๖. อเจลกวรรค (๗. มัคคสูตร)<br>
<br>
  (๔. อินทริยสูตร)</p>
<p>
  เจริญสัทธินทรีย์ เจริญวีริยินทรีย์ เจริญสตินทรีย์ เจริญสมาธินทรีย์ เจริญ<br>
  ปัญญินทรีย์ ฯลฯ</p>

<p class="nc"> (๕. พลสูตร)</p>
<p>
  เจริญสัทธาพละ เจริญวีริยพละ เจริญสติพละ เจริญสมาธิพละ เจริญ<br>
  ปัญญาพละ ฯลฯ</p>

<p class="nc"> (๖. สัมโพชฌังคสูตร)</p>
<p>
  เจริญสติสัมโพชฌงค์(ธรรมเป็นองค์แห่งการตรัสรู้คือความระลึกได้) เจริญ<br>
  ธัมมวิจยสัมโพชฌงค์(ธรรมเป็นองค์แห่งการตรัสรู้คือความเฟ้นธรรม) เจริญวีริย-<br>
  สัมโพชฌงค์(ธรรมเป็นองค์แห่งการตรัสรู้คือความเพียร) เจริญปีติสัมโพชฌงค์(ธรรม<br>
  เป็นองค์แห่งการตรัสรู้คือความอิ่มใจ) เจริญปัสสัทธิสัมโพชฌงค์(ธรรมเป็นองค์แห่ง<br>
  การตรัสรู้คือความสงบกายสงบใจ) เจริญสมาธิสัมโพชฌงค์(ธรรมเป็นองค์แห่งการ<br>
  ตรัสรู้คือความตั้งจิตมั่น) เจริญอุเบกขาสัมโพชฌงค์(ธรรมเป็นองค์แห่งการตรัสรู้คือ<br>
  ความวางใจเป็นกลาง) ฯลฯ</p>

<p class="nc"> (๗. มัคคสูตร)</p>
<p>
  เจริญสัมมาทิฏฐิ(เห็นชอบ) เจริญสัมมาสังกัปปะ(ดำริชอบ) เจริญสัมมาวาจา<br>
  (เจรจาชอบ) เจริญสัมมากัมมันตะ(กระทำชอบ) เจริญสัมมาอาชีวะ(เลี้ยงชีพชอบ)<br>
  เจริญสัมมาวายามะ(พยายามชอบ) เจริญสัมมาสติ(ระลึกชอบ) เจริญสัมมาสมาธิ<br>
  (ตั้งจิตมั่นชอบ)<br>
  ภิกษุทั้งหลาย นี้เรียกว่า ปฏิปทาอย่างกลาง<br>
  ภิกษุทั้งหลาย ปฏิปทา ๓ ประการนี้แล</p>
<p class="nc">
  อเจลกวรรคที่ ๖ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๐๔ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๗. กัมมปถเปยยาล (๑.
    ปาณ - อปาณสูตร)<br>
<br>
  รวมพระสูตรที่มีในวรรคนี้ คือ<br>
  <br>
   ๑. สติปัฏฐานสูตร  ๒. สัมมัปปธานสูตร<br>
   ๓. อิทธิปาทสูตร ๔. อินทริยสูตร<br>
   ๕. พลสูตร ๖. สัมโพชฌังคสูตร<br>
   ๗. มัคคสูตร<br>
  <br>
  ๗. กัมมปถเปยยาล<br>
  ว่าด้วยธรรม ๓ ประการมีหลายนัย<br>
<br>
(๑. ปาณ - อปาณสูตร)</p>
<p>
  [๑๖๔-๑๘๓] พระผู้มีพระภาคตรัสว่า ภิกษุทั้งหลาย บุคคลประกอบด้วย<br>
  ธรรม ๓ ประการ ย่อมดำรงอยู่ในนรกเหมือนถูกนำไปฝังไว้<br>
  ธรรม ๓ ประการ อะไรบ้าง คือ<br>
  ๑. ตนเองเป็นผู้ฆ่าสัตว์ ๒. ชักชวนผู้อื่นให้ฆ่าสัตว์<br>
  ๓. เป็นผู้พอใจการฆ่าสัตว์<br>
  ภิกษุทั้งหลาย บุคคลประกอบด้วยธรรม ๓ ประการนี้แล ย่อมดำรงอยู่ใน<br>
  นรกเหมือนถูกนำไปฝังไว้<br>
  บุคคลผู้ประกอบด้วยธรรม ๓ ประการ ย่อมดำรงอยู่ในสวรรค์เหมือนได้รับ<br>
  อัญเชิญไปประดิษฐานไว้<br>
  ธรรม ๓ ประการ อะไรบ้าง คือ<br>
  ๑. ตนเองเป็นผู้เว้นขาดจากการฆ่าสัตว์<br>
  ๒. ชักชวนผู้อื่นให้งดเว้นจากการฆ่าสัตว์<br>
  ๓. เป็นผู้พอใจการงดเว้นจากการฆ่าสัตว์<br>
  ฯลฯ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๐๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๗. กัมมปถเปยยาล (๔.
    มุสาวาที - อมุสาวาทีสูตร)<br>
<br>
  (๒. อทินนาทาน - อนทินนาทานสูตร)</p>
<p>
  ๑. ตนเองเป็นผู้ลักทรัพย์ ๒. ชักชวนผู้อื่นให้ลักทรัพย์<br>
  ๓. เป็นผู้พอใจการลักทรัพย์<br>
  ฯลฯ<br>
  ๑. ตนเองเป็นผู้เว้นขาดจากการลักทรัพย์<br>
  ๒. ชักชวนผู้อื่นให้งดเว้นจากการลักทรัพย์<br>
  ๓. เป็นผู้พอใจการงดเว้นจากการลักทรัพย์<br>
  ฯลฯ</p>

<p class="nc"> (๓. มิจฉา - สัมมาสูตร)</p>
<p>
  ๑. ตนเองเป็นผู้ประพฤติผิดในกาม<br>
  ๒. ชักชวนผู้อื่นให้ประพฤติผิดในกาม<br>
  ๓. เป็นผู้พอใจการประพฤติผิดในกาม<br>
  ฯลฯ<br>
  ๑. ตนเองเป็นผู้เว้นขาดจากการประพฤติผิดในกาม<br>
  ๒. ชักชวนผู้อื่นให้งดเว้นจากการประพฤติผิดในกาม<br>
  ๓. เป็นผู้พอใจการงดเว้นจากการประพฤติผิดในกาม<br>
  ฯลฯ</p>

<p class="nc"> (๔. มุสาวาที - อมุสาวาทีสูตร)</p>
<p>
  ๑. ตนเองเป็นผู้พูดเท็จ ๒. ชักชวนผู้อื่นให้พูดเท็จ<br>
  ๓. เป็นผู้พอใจการพูดเท็จ<br>
  ฯลฯ<br>
  ๑. ตนเองเป็นผู้เว้นขาดจากการพูดเท็จ<br>
  ๒. ชักชวนผู้อื่นให้งดเว้นจากการพูดเท็จ<br>
  ๓. เป็นผู้พอใจการงดเว้นจากการพูดเท็จ<br>
  ฯลฯ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๐๖ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๗. กัมมปถเปยยาล (๗.
    สัมผัปปลาป - อสัมผัปปลาปสูตร)<br>
<br>
  (๕. ปิสุณา - อปิสุณาสูตร)</p>
<p>
  ๑. ตนเองเป็นผู้พูดส่อเสียด ๒. ชักชวนผู้อื่นให้พูดส่อเสียด<br>
  ๓. เป็นผู้พอใจการพูดส่อเสียด<br>
  ฯลฯ<br>
  ๑. ตนเองเป็นผู้เว้นขาดจากการพูดส่อเสียด<br>
  ๒. ชักชวนผู้อื่นให้งดเว้นจากการพูดส่อเสียด<br>
  ๓. เป็นผู้พอใจการงดเว้นจากการพูดส่อเสียด<br>
  ฯลฯ</p>

<p class="nc"> (๖. ผรุส - อผรุสสูตร)</p>
<p>
  ๑. ตนเองเป็นผู้พูดคำหยาบ ๒. ชักชวนผู้อื่นให้พูดคำหยาบ<br>
  ๓. เป็นผู้พอใจการพูดคำหยาบ<br>
  ฯลฯ<br>
  ๑. ตนเองเป็นผู้เว้นขาดจากการพูดคำหยาบ<br>
  ๒. ชักชวนผู้อื่นให้งดเว้นจากการพูดคำหยาบ<br>
  ๓. เป็นผู้พอใจการงดเว้นจากการพูดคำหยาบ<br>
  ฯลฯ</p>

<p class="nc"> (๗. สัมผัปปลาป - อสัมผัปปลาปสูตร)</p>
<p>
  ๑. ตนเองเป็นผู้พูดเพ้อเจ้อ ๒. ชักชวนผู้อื่นให้พูดเพ้อเจ้อ<br>
  ๓. เป็นผู้พอใจการพูดเพ้อเจ้อ<br>
  ฯลฯ<br>
  ๑. ตนเองเป็นผู้เว้นขาดจากการพูดเพ้อเจ้อ<br>
  ๒. ชักชวนผู้อื่นให้งดเว้นจากการพูดเพ้อเจ้อ<br>
  ๓. เป็นผู้พอใจการงดเว้นจากการพูดเพ้อเจ้อ<br>
  ฯลฯ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๐๗ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
๗. กัมมปถเปยยาล (๑๐.
    มิจฉาทิฏฐิ - สัมมาทิฏฐิสูตร)<br>
<br>
  (๘. อภิชฌา - อนภิชฌาสูตร)</p>
<p>
  ๑. ตนเองเป็นผู้เพ่งเล็งอยากได้ของเขา<br>
  ๒. ชักชวนผู้อื่นให้เพ่งเล็งอยากได้ของเขา<br>
  ๓. เป็นผู้พอใจความเพ่งเล็งอยากได้ของเขา<br>
  ฯลฯ<br>
  ๑. ตนเองเป็นผู้ไม่เพ่งเล็งอยากได้ของเขา<br>
  ๒. ชักชวนผู้อื่นให้ไม่เพ่งเล็งอยากได้ของเขา<br>
  ๓. เป็นผู้พอใจความไม่เพ่งเล็งอยากได้ของเขา<br>
  ฯลฯ</p>

<p class="nc"> (๙. พยาปาท - อัพยาปาทสูตร)</p>
<p>
  ๑. ตนเองเป็นผู้มีจิตพยาบาท ๒. ชักชวนผู้อื่นให้มีจิตพยาบาท<br>
  ๓. เป็นผู้พอใจความมีจิตพยาบาท<br>
  ฯลฯ<br>
  ๑. ตนเองเป็นผู้มีจิตไม่พยาบาท ๒. ชักชวนผู้อื่นให้มีจิตไม่พยาบาท<br>
  ๓. เป็นผู้พอใจความมีจิตไม่พยาบาท<br>
  ฯลฯ</p>

<p class="nc"> (๑๐. มิจฉาทิฏฐิ - สัมมาทิฏฐิสูตร)</p>
<p>
  ๑. ตนเองเป็นมิจฉาทิฏฐิ ๒. ชักชวนผู้อื่นให้เป็นมิจฉาทิฏฐิ<br>
  ๓. เป็นผู้พอใจความเป็นมิจฉาทิฏฐิ<br>
  ฯลฯ<br>
  ๑. ตนเองเป็นสัมมาทิฏฐิ ๒. ชักชวนผู้อื่นให้เป็นสัมมาทิฏฐิ<br>
  ๓. เป็นผู้พอใจความเป็นสัมมาทิฏฐิ<br>
  ภิกษุทั้งหลาย บุคคลประกอบด้วยธรรม ๓ ประการนี้แล ย่อมดำรงอยู่ใน<br>
  สวรรค์เหมือนได้รับอัญเชิญไปประดิษฐานไว้</p>
<p class="nc">
  กัมมปถเปยยาลที่ ๗ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๐๘ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์] ๘. ราคเปยยาล<br>
<br>
  รวมพระสูตรที่มีในเปยยาลนี้ คือ<br>
  <br>
   ๑. ปาณ-อปาณสูตร   ๒. อทินนาทาน-อนทินนาทานสูตร<br>
   ๓. มิจฉา-สัมมาสูตร  ๔. มุสาวาที-อมุสาวาทีสูตร<br>
   ๕. ปิสุณา-อปิสุณาสูตร  ๖. ผรุส-อผรุสสูตร<br>
   ๗. สัมผัปปลาป-อสัมผัปปลาปสูตร  ๘. อภิชฌา-อนภิชฌาสูตร<br>
   ๙. พยาปาท-อพยาปาทสูตร ๑๐. มิจฉาทิฏฐิ-สัมมาทิฏฐิสูตร<br>
<br>
๘. ราคเปยยาล</p>
<p>
  [๑๘๔] พระผู้มีพระภาคตรัสว่า ภิกษุทั้งหลาย บุคคลควรเจริญธรรม ๓ ประการ<br>
  เพื่อรู้ยิ่งราคะ(ความกำหนัด)<br>
  ธรรม ๓ ประการ อะไรบ้าง คือ<br>
  ๑. สุญญตสมาธิ (สมาธิพิจารณาเห็นความว่าง)<br>
  ๒. อนิมิตตสมาธิ (สมาธิพิจารณาธรรมไม่มีนิมิต)<br>
  ๓. อัปปณิหิตสมาธิ (สมาธิพิจารณาธรรมไม่มีความตั้งปรารถนา)<br>
  บุคคลควรเจริญธรรม ๓ ประการนี้แล เพื่อรู้ยิ่งราคะ<br>
  [บุคคลควรเจริญธรรม ๓ ประการเพื่อรู้ยิ่งราคะ<br>
  ธรรม ๓ ประการ อะไรบ้าง คือ<br>
  ๑. สวิตักกสวิจารสมาธิ(สมาธิที่มีวิตกวิจาร)<br>
  ๒. อวิตักกวิจารมัตตสมาธิ(สมาธิที่ไม่มีวิตกมีเพียงวิจาร)<br>
  ๓. อวิตักกอวิจารสมาธิ(สมาธิที่ไม่มีวิตกวิจาร)<br>
  บุคคลควรเจริญธรรม ๓ ประการนี้แลเพื่อรู้ยิ่งราคะ] ๑</p>
<p class="footer">เชิงอรรถ :<br>
  ๑ เนื้อความที่ปรากฏใน [ ] นี้ ฉบับฉัฏฐสังคีติและฉบับพม่ามีปรากฏ แต่ในอรรถกถาไม่มี
  (องฺ.ติก.<br>
  ๒๐/๑๘๔/๒๙๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๐๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
 รวมธรรมที่มีในราคเปยยาล</p>
<p>
  เพื่อกำหนดรู้ราคะ... เพื่อความสิ้นราคะ ... เพื่อละราคะ ... เพื่อความสิ้น<br>
  ไปแห่งราคะ... เพื่อความเสื่อมไปแห่งราคะ... เพื่อความคลายไปแห่งราคะ... เพื่อ<br>
  ความดับไปแห่งราคะ... เพื่อสละราคะ ... เพื่อสละคืนราคะ บุคคลควรเจริญธรรม<br>
  ๓ ประการนี้<br>
  เพื่อรู้ยิ่งโทสะ(ความคิดประทุษร้าย)... เพื่อกำหนดรู้โทสะ... เพื่อความสิ้นโทสะ...<br>
  เพื่อละโทสะ... เพื่อความสิ้นไปแห่งโทสะ... เพื่อความเสื่อมไปแห่งโทสะ... เพื่อความ<br>
  คลายไปแห่งโทสะ... เพื่อความดับไปแห่งโทสะ... เพื่อความสละโทสะ... เพื่อความ<br>
  สละคืนโทสะ... โมหะ(ความหลง)... โกธะ(ความโกรธ)... อุปนาหะ (ความผูกโกรธ)...<br>
  มักขะ(ความลบหลู่คุณท่าน)... ปลาสะ(ความตีเสมอ)... อิสสา (ความริษยา)...<br>
  มัจฉริยะ(ความตระหนี่)... มายา(มารยา)... สาเถยยะ(ความโอ้อวด)...<br>
  ถัมภะ(ความหัวดื้อ)... สารัมภะ(ความแข่งดี)... มานะ(ความถือตัว)... อติมานะ<br>
  (ความดูหมิ่นเขา)... มทะ(ความมัวเมา)... ปมาทะ(ความประมาท)...<br>
  บุคคลควรเจริญธรรม ๓ ประการนี้<br>
<br>
  [เมื่อพระผู้มีพระภาคตรัสอย่างนี้ ภิกษุเหล่านั้นมีใจยินดี ต่างชื่นชมภาษิตของ<br>
  พระผู้มีพระภาค] <br>
</p>
<p class="nc">
  ราคเปยยาลที่ ๘ จบ<br>
  รวมธรรมที่มีในเปยยาลนี้ คือ<br>
  <br>
   ๑. ราคะ   ๒. โทสะ<br>
   ๓. โมหะ  ๔. โกธะ<br>
   ๕. อุปนาหะ  ๖. มักขะ<br>
   ๗. ปลาสะ  ๘. อิสสา<br>
   ๙. มัจฉริยะ ๑๐. มายา<br>
   ๑๑. สาเถยยะ ๑๒. ถัมภะ<br>
   ๑๓. สารัมภะ ๑๔. มานะ<br>
   ๑๕. อติมานะ ๑๖. มทะ<br>
   ๑๗. ปมาทะ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๔๑๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๓. ตติยปัณณาสก์]<br>
 รวมธรรมที่มีในราคเปยยาล</p>
<p>
  ธรรมเหล่านี้อยู่ในราคเปยยาล พระผู้มีพระภาคตรัสโดยเทียบเคียงกับ<br>
  โอปัมมสูตร ทรงประสงค์ธรรม ๑๐ ประการเหล่านี้ คือ อภิญญา(รู้ยิ่ง)<br>
  ปริญญา(การกำหนดรู้) ปริกขยา(ความสิ้น) ปหานะ(การละ) ขยะ(ความสิ้นไป)<br>
  วยะ(ความเสื่อมไป) วิราคะ(ความคลายไป) นิโรธะ(ความดับไป) จาคะ(ความสละ)<br>
  ปฏินิสสัคคะ(ความสละคืน) และทรงกำหนดธรรม ๓ ประการ คือ (๑) สุญญตะ<br>
  (ความว่าง) (๒) อนิมิตตะ(ธรรมไม่มีนิมิต) (๓) อัปปณิหิตะ(ธรรมไม่มีความ<br>
  ตั้งปรารถนา) มีสมาธิเป็นมูล แม้ในเปยยาลทั้งหมดแล</p>

<p class="nc"> ติกนิบาต จบบริบูรณ์</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
:๔๑๑ }</p>

<hr>
<p class="nc">  พระไตรปิฎกเล่มที่ ๒๐ สุตตันตปิฎกที่ ๑๒ อังคุตตรนิกาย เอกก ทุก ติกนิบาต จบ</p>
<p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>