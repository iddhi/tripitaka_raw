<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๖-๒ สุตตันตปิฎกที่ ๑๘ ขุททกนิกาย วิมาน เปตวัตถุ เถรคาถา เถรีคาถา</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๖-๒ สุตตันตปิฎกที่ ๑๘ ขุททกนิกาย<br>
  วิมาน เปตวัตถุ เถรคาถา เถรีคาถา<br>
  <br>
พระสุตตันตปิฎก<br>
ขุททกนิกาย วิมานวัตถุ<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p><hr><p>
  พระสุตตันตปิฎก ขุททกนิกาย วิมานวัตถุ [๒. ปุริสวิมาน] ๗. สุนิกขิตตวรรค ๑๐. เสริสสกวิมาน<br>
  (เทพบุตรกล่าวว่า)<br>
  [๑๒๖๕] ท่านทั้งหลายอย่าได้ทำการบูชาเสริสสกเทพบุตรเลย<br>
  สิ่งที่ท่านทั้งหลายพูดถึงทั้งหมดจักมีแก่พวกท่าน<br>
  ท่านทั้งหลายจงงดเว้นกรรมชั่วและจงตั้งใจประพฤติธรรมเถิด<br>
  [๑๒๖๖] ในหมู่พ่อค้าเกวียนนี้ มีอุบาสกผู้เป็นพหูสูต<br>
  ประกอบด้วยศีลและวัตร มีศรัทธา มีจาคะ มีศีลเป็นที่รักยิ่ง<br>
  มีวิจารณญาณ สันโดษ มีความรู้<br>
  [๑๒๖๗] ไม่พูดเท็จทั้งที่รู้อยู่ ไม่คิดเบียดเบียนผู้อื่น<br>
  ไม่พูดส่อเสียดให้เขาแตกกัน<br>
  พูดแต่วาจาอ่อนหวานละมุนละม่อม<br>
  [๑๒๖๘] เขามีความเคารพ ยำเกรง มีวินัย<br>
  ไม่เป็นคนเลว เป็นคนบริสุทธิ์ในอธิศีล<br>
  มีความประพฤติประเสริฐ เลี้ยงดูมารดาบิดาโดยชอบธรรม<br>
  [๑๒๖๙] เขาเห็นจะแสวงหาโภคทรัพย์ เพราะเหตุแห่งมารดาบิดา<br>
  มิใช่เพราะเหตุแห่งตน เมื่อมารดาบิดาล่วงลับไป<br>
  เขาก็น้อมไปในเนกขัมมะ ประพฤติพรหมจรรย์<br>
  [๑๒๗๐] เขาเป็นคนซื่อตรง ไม่คดโกง ไม่โอ้อวด ไม่เจ้าเล่ห์<br>
  ไม่พูดมีเลศนัย เขาทำแต่กรรมดี<br>
  ตั้งอยู่ในธรรมเช่นนี้ จะพึงได้รับทุกข์อย่างไรเล่า<br>
  [๑๒๗๑] เพราะอุบาสกนั้นเป็นเหตุ ข้าพเจ้าจึงได้ปรากฏตัว<br>
  พ่อค้าทั้งหลาย เพราะฉะนั้น ท่านทั้งหลายจงเห็นธรรมเถิด<br>
  เพราะเว้นอุบาสกนั้นเสียแล้ว ท่านทั้งหลายจะสับสน<br>
  เหมือนคนตาบอดหลงเข้าไปในป่าเป็นเถ้าถ่านไป<br>
  การทอดทิ้งผู้อื่นเป็นการง่ายสำหรับคนทั่วไป<br>
  (แต่เป็นการยากสำหรับสัตบุรุษ)<br>
  การคบหาสัตบุรุษจึงนำความสุขมาให้อย่างแท้จริง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๖๑ }</span></p><hr><p>
  พระสุตตันตปิฎก ขุททกนิกาย วิมานวัตถุ [๒. ปุริสวิมาน] ๗. สุนิกขิตตวรรค ๑๐. เสริสสกวิมาน<br>
  (พวกพ่อค้าถามว่า)<br>
  [๑๒๗๒] อุบาสกคนนั้นคือใคร และทำงานอะไร<br>
  เขาชื่ออะไร และโคตรอะไร<br>
  เทวดา แม้ข้าพเจ้าทั้งหลายก็ต้องการจะเห็นอุบาสกนั้น<br>
  ที่ท่านมาที่นี้เพื่อช่วยเหลือ อุบาสกที่ท่านชอบ เป็นคนโชคดี<br>
  (เทพบุตรตอบว่า)<br>
  [๑๒๗๓] ผู้ใดเป็นกัลบก๑ มีชื่อว่า สัมภวะ อาศัยการตัดผมเลี้ยงชีพ<br>
  เขาเป็นคนรับใช้ของพวกท่าน<br>
  ท่านทั้งหลายจงรู้ว่าผู้นั้นเป็นอุบาสก<br>
  ท่านทั้งหลายอย่าได้ดูหมิ่นเขา เขาเป็นผู้มีศีลเป็นที่รักยิ่ง<br>
  (พวกพ่อค้ากล่าวว่า) <br>
  [๑๒๗๔] เทวดา พวกข้าพเจ้ารู้จักช่างตัดผมคนที่ท่านพูดถึงดี<br>
  แต่ไม่รู้ว่าเขาเป็นคนเช่นนี้เลย<br>
  เทวดา แม้พวกเราฟังคำของท่านแล้ว<br>
  ก็จักบูชาอุบาสกนั้นอย่างโอฬาร<br>
  (เทพบุตรกล่าวว่า)<br>
  [๑๒๗๕] พวกผู้คนในกองเกวียนนี้ ไม่ว่าคนหนุ่ม คนแก่<br>
  หรือคนปูนกลาง ทุกคนนั้นแหละเชิญขึ้นวิมาน<br>
  พวกคนตระหนี่จงดูผลของบุญทั้งหลาย<br>
  (พระธรรมสังคีติกาจารย์กล่าว ๖ คาถาในตอนจบเรื่องว่า)<br>
  [๑๒๗๖] พ่อค้าทุกคน ณ ที่นั้นต่างคนต่างเข้าห้อมล้อมช่างตัดผมนั้น<br>
  พากันขึ้นวิมานซึ่งเสมือนภพดาวดึงส์ของท้าววาสวะ<br>
  พร้อมกับกล่าวว่าเราก่อน ๆ<br><br>เชิงอรรถ :<br>
  ๑ ช่างแต่งกาย (ขุ.วิ.อ. ๑๒๗๓/๔๑๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๖๒ }</span></p><hr><p>
  พระสุตตันตปิฎก ขุททกนิกาย วิมานวัตถุ [๒. ปุริสวิมาน] ๗. สุนิกขิตตวรรค ๑๐. เสริสสกวิมาน<br>
  [๑๒๗๗] พ่อค้าทุกคนนั้นต่างก็ประกาศความเป็นอุบาสก ณ ที่นั้นว่า<br>
  เราก่อน ๆ แล้วได้เป็นผู้งดเว้นจากการฆ่าสัตว์<br>
  เว้นขาดจากการถือเอาสิ่งของที่เขาไม่ได้ให้ในโลก<br>
  ยินดีเฉพาะภรรยาของตน<br>
  ไม่กล่าวเท็จ ไม่ดื่มน้ำเมา<br>
  [๑๒๗๘] พ่อค้าทุกคนนั้นครั้นประกาศความเป็นอุบาสก ณ ที่นั้นแล้ว<br>
  ได้ไปยังประเทศที่ตนปรารถนาโดยสวัสดี<br>
  หมู่พ่อค้าเกวียนบันเทิงอยู่ด้วยฤทธิ์ของเทวดาเนือง ๆ<br>
  ได้รับอนุญาตแล้วหลีกไป<br>
  [๑๒๗๙] พ่อค้าเหล่านั้นต้องการทรัพย์ หวังกำไร<br>
  ไปถึงสินธุและโสวีระประเทศ<br>
  พยายามค้าขายตามที่ตั้งใจไว้<br>
  มีลาภบริบูรณ์ กลับมาเมืองปาฏลีบุตรโดยปลอดภัย<br>
  [๑๒๘๐] พ่อค้าเหล่านั้นไปเรือนของตน<br>
  มีความสวัสดี พร้อมหน้าบุตรภรรยา<br>
  มีจิตเพลิดเพลิน ดีใจ ปลาบปลื้ม<br>
  ทำการบูชาเสริสสกเทพบุตรอย่างโอฬาร<br>
  ได้ช่วยกันสร้างเทวาลัยชื่อเสริสสกะขึ้น<br>
  [๑๒๘๑] การคบสัตบุรุษให้สำเร็จประโยชน์อย่างนี้<br>
  การคบผู้มีคุณธรรมมีประโยชน์มาก<br>
  พ่อค้าทั้งหมดได้ประสบความสุข<br>
  เพราะผลอันสืบเนื่องมาจากอุบาสกคนเดียว<br>
  เสริสสกวิมานที่ ๑๐ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๖๓ }</span></p><hr><p>
  พระสุตตันตปิฎก ขุททกนิกาย วิมานวัตถุ [๒. ปุริสวิมาน] ๗. สุนิกขิตตวรรค ๑๑. สุนิกขิตตวิมาน<br>
  ๑๑. สุนิกขิตตวิมาน<br>
  ว่าด้วยวิมานที่เกิดขึ้นแก่อุบาสก<br>
  ผู้จัดดอกไม้ให้เป็นระเบียบอยู่หน้าสถูป<br>
  (พระมหาโมคคัลลานเถระถามเทพบุตรตนหนึ่งว่า)<br>
  [๑๒๘๒] วิมานมีเสาทำด้วยแก้วมณีนี้สูงมาก วัดโดยรอบได้ ๑๒ โยชน์<br>
  เป็นปราสาท ๗๐๐ ยอด ดูโอฬาร มีเสาประดิษฐ์ด้วยแก้วไพฑูรย์<br>
  มีพื้นปูลาดด้วยแผ่นทองคำสวยงาม<br>
  [๑๒๘๓] ท่านสถิต ดื่ม กินอยู่ในวิมานนั้น<br>
  มีทวยเทพพากันมาบรรเลงพิณทิพย์ดังไพเราะ<br>
  ในวิมานของท่านนี้มีเบญจกามคุณอันเป็นทิพรส<br>
  และเหล่าเทพนารีผู้ประดับด้วยอาภรณ์ทองคำฟ้อนรำอยู่<br>
  [๑๒๘๔] เพราะบุญอะไรท่านจึงมีผิวพรรณงามเช่นนี้<br>
  ผลอันพึงปรารถนาจึงสำเร็จแก่ท่านในวิมานนี้<br>
  และโภคะทั้งมวลล้วนน่าพอใจ จึงเกิดขึ้นแก่ท่าน<br>
  [๑๒๘๕] เทวดาผู้มีอานุภาพมาก อาตมาขอถามว่า<br>
  เมื่อท่านเกิดเป็นมนุษย์ได้ทำบุญอะไรไว้<br>
  เพราะบุญอะไรท่านจึงมีอานุภาพรุ่งเรือง<br>
  และมีรัศมีกายสว่างไสวไปทั่วทุกทิศอย่างนี้<br>
  [๑๒๘๖] เทพบุตรนั้นดีใจที่พระมหาโมคคัลลานเถระถาม<br>
  จึงตอบปัญหาผลกรรมไปตามที่พระเถระถามว่า<br>
  [๑๒๘๗] ข้าพเจ้าได้จัดดอกไม้ที่เขาวางไว้ไม่เรียบร้อยให้เรียบร้อย<br>
  แล้วได้วางไว้ที่พระสถูปของพระสุคต๑<br>
  จึงเป็นผู้มีฤทธิ์มาก มีอานุภาพมาก<br>
  พรั่งพร้อมด้วยกามคุณทิพย์<br><br>เชิงอรรถ :<br>
  ๑ พระกัสสปสัมมาสัมพุทธเจ้า (ขุ.วิ.อ. ๘๕/๔๑๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๖๔ }</span></p><hr><p>
  พระสุตตันตปิฎก ขุททกนิกาย วิมานวัตถุ [๒. ปุริสวิมาน] รวมเรื่องวิมานที่มีในวรรค<br>
  [๑๒๘๘] เพราะบุญนั้นข้าพเจ้าจึงมีผิวพรรณงามเช่นนี้<br>
  ผลอันพึงปรารถนาจึงสำเร็จแก่ข้าพเจ้าในวิมานนี้<br>
  และโภคะทั้งมวลล้วนน่าพอใจจึงเกิดขึ้นแก่ข้าพเจ้า<br>
  [๑๒๘๙] ข้าแต่ภิกษุผู้มีอานุภาพมาก ข้าพเจ้าขอกราบเรียนว่า<br>
  เพราะบุญที่ได้ทำไว้สมัยเมื่อเกิดเป็นมนุษย์<br>
  ข้าพเจ้าจึงมีอานุภาพรุ่งเรือง<br>
  และมีรัศมีกายสว่างไสวไปทั่วทุกทิศอย่างนี้<br>
  สุนิกขิตตวิมานที่ ๑๑ จบ<br>
  สุนิกขิตตวรรคที่ ๗ จบ</p>
<p> รวมเรื่องวิมานที่มีในวรรคนี้ คือ<br>
<br>
   ๑. จิตตลตาวิมาน   ๒. นันทนวิมาน<br>
   ๓. มณิถูณวิมาน  ๔. สุวัณณวิมาน<br>
   ๕. อัมพวิมาน  ๖. โคปาลวิมาน<br>
   ๗. กัณฐกวิมาน  ๘. อเนกวัณณวิมาน<br>
   ๙. มัฏฐกุณฑลีวิมาน ๑๐. เสริสสกวิมาน<br>
  ๑๑. สุนิกขิตตวิมาน<br>
  <br>
  ภาณวารที่ ๔ จบ<br>
  วิมานวัตถุ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๖๕ }</span><br>
</p>
<hr>
<p class="nc"> <br>
  <br>
หน้าว่าง<br>
<br>
<br>
</p>
<p><br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๖๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๑. เขตตูปมเปตวัตถุ<br>
  พระสุตตันตปิฎก<br>
  ขุททกนิกาย เปตวัตถุ<br>
  _____________<br>
  ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น</p>
<p> ๑. อุรควรรค<br>
  หมวดว่าด้วยอุปมาด้วยงูลอกคราบ<br>
  ๑. เขตตูปมเปตวัตถุ<br>
  เรื่องพระอรหันต์เปรียบเหมือนนาย่อมมีอุปการะแก่เปรตและทายก<br>
  (พระผู้มีพระภาคได้ตรัสพระคาถาเหล่านี้ว่า)<br>
  [๑] พระอรหันต์ทั้งหลายเปรียบเหมือนนา<br>
  ทายกทั้งหลายเปรียบเหมือนชาวนา<br>
  ไทยธรรมเปรียบเหมือนพืช<br>
  ผลทานย่อมเกิดจากการที่ทายกบริจาคไทยธรรมแก่ปฏิคาหก<br>
  [๒] เหตุ ๓ อย่างนี้ คือ พืช การหว่าน นา<br>
  ย่อมมีอุปการะแก่พวกเปรตและทายก<br>
  เปรตทั้งหลายย่อมบริโภคผลนั้น<br>
  ทายกย่อมเจริญด้วยบุญ<br>
  [๓] ทายกทำกุศลในอัตภาพนี้แล้วอุทิศให้พวกเปรต<br>
  ครั้นทำกรรมดีแล้วย่อมไปสวรรค์<br>
  เขตตูปมเปตวัตถุที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๖๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๓. ปูติมุขเปตวัตถุ<br>
  ๒. สูกรมุขเปตวัตถุ<br>
  เรื่องเปรตปากหมู<br>
  (ท่านพระนารทเถระถามเปรตตนหนึ่งว่า)<br>
  [๔] ทั่วทั้งกายของท่านมีสีเหมือนทองคำ<br>
  เปล่งรัศมีสว่างไสวไปทั่วทุกทิศ<br>
  แต่ปากของท่านเหมือนปากสุกร<br>
  เมื่อก่อนท่านได้ทำกรรมอะไรไว้<br>
  (เปรตนั้นตอบว่า)<br>
  [๕] ท่านพระนารทะ เมื่อก่อนข้าพเจ้าได้สำรวมกาย<br>
  แต่ไม่ได้สำรวมวาจา<br>
  เพราะเหตุนั้น ข้าพเจ้าจึงมีรูปร่างและผิวพรรณ<br>
  ตามที่ท่านเห็นอยู่นั้น<br>
  [๖] ท่านนารทะ เพราะเหตุนั้น ข้าพเจ้าขอบอกท่าน<br>
  สรีระของข้าพเจ้านี้ท่านเห็นเองแล้ว<br>
  ท่านอย่าได้ทำบาปด้วยปาก<br>
  ท่านอย่าได้มีปากเหมือนสุกรเลย<br>
  สูกรเปตวัตถุที่ ๒ จบ</p>
<p> ๓. ปูติมุขเปตวัตถุ<br>
  เรื่องเปรตปากเน่า<br>
  (ท่านพระนารทะถามเปรตตนหนึ่งว่า)<br>
  [๗] ท่านมีผิวพรรณงามดังทิพย์ ยืนอยู่ในกลางอากาศ<br>
  แต่ปากของท่านมีกลิ่นเหม็น<br>
  หมู่หนอนพากันชอนไช เมื่อก่อนท่านได้ทำกรรมอะไรไว้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๖๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๔. ปิฏฐธีตลิกเปยวัตถุ<br>
  (เปรตนั้นตอบว่า)<br>
  [๘] เมื่อก่อน ข้าพเจ้าเป็นสมณะลามก มีวาจาชั่วหยาบ<br>
  มีปกติสำรวมกาย แต่ไม่สำรวมปาก<br>
  จึงได้มีผิวพรรณดังทองคำเพราะความสำรวมกาย<br>
  แต่ปากของข้าพเจ้าเหม็นเน่าเพราะพูดส่อเสียด<br>
  [๙] ท่านนารทะ รูปร่างของข้าพเจ้าท่านเห็นเองแล้ว<br>
  ท่านผู้ฉลาดซึ่งเป็นผู้อนุเคราะห์กล่าวไว้ว่า<br>
  ท่านอย่าได้พูดส่อเสียด และอย่าได้พูดมุสา<br>
  ท่านจักเป็นเทพผู้สมบูรณ์ด้วยสมบัติที่น่าปรารถนา<br>
  ปูติมุขเปตวัตถุที่ ๓ จบ</p>
<p> ๔. ปิฏฐธีตลิกเปตวัตถุ<br>
  เรื่องเปรตตุ๊กตาแป้ง<br>
  (พระผู้มีพระภาคได้ตรัสว่า)<br>
  [๑๐] บุคคลผู้ไม่ตระหนี่ ควรทำเหตุอย่างใดอย่างหนึ่งให้เป็นอารมณ์<br>
  คือ ปรารภบุรพชนผู้ล่วงลับไปแล้ว หรือเทวดาผู้สิงอยู่ในเรือน<br>
  [๑๑] หรือท้าวมหาราชทั้ง ๔ ผู้รักษาโลก มีบริวารยศ<br>
  คือ ท้าวกุเวร ท้าวธตรฐ ท้าววิรูปักษ์<br>
  และท้าววิรูฬหก แล้วพึงถวายทาน<br>
  ท่านเหล่านั้นเป็นผู้อันบุคคลบูชาแล้ว และทายกก็ไม่ไร้ผล<br>
  [๑๒] การร้องไห้ ความเศร้าโศก หรือความร่ำไห้<br>
  คร่ำครวญอย่างอื่นใด ไม่ควรทำเลย<br>
  เพราะการร้องไห้เป็นต้นนั้นไม่เป็นประโยชน์แก่ผู้ที่ล่วงลับไปแล้ว<br>
  ญาติทั้งหลายก็ยังคงสภาพอยู่อย่างนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๖๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๕. ติโรกุฑฑเปตวัตถุ<br>
  [๑๓] ส่วนทักษิณาทานนี้แหละ ที่ตั้งไว้ดีแล้วในสงฆ์<br>
  ย่อมสำเร็จประโยชน์เกื้อกูลแก่เปรตนั้นโดยทันที สิ้นกาลนาน<br>
  ปิฏฐธีตลิกเปตวัตถุที่ ๔ จบ</p>
<p> ๕. ติโรกุฑฑเปตวัตถุ๑<br>
  เรื่องเปรตอยู่นอกฝาเรือน<br>
  [๑๔] พวกเปรตพากันมาสู่เรือนของตน<br>
  บ้างยืนอยู่ที่ฝาเรือนด้านนอก<br>
  บ้างยืนอยู่ที่ทางสี่แพร่งสามแพร่ง<br>
  บ้างยืนพิงอยู่ที่บานประตู<br>
  [๑๕] เมื่อมีข้าวและน้ำดื่มมากมาย<br>
  เมื่อของเคี้ยวของกินถูกจัดเตรียมไว้แล้ว<br>
  ญาติสักคนก็ไม่นึกถึงเปรตเหล่านั้น<br>
  เพราะกรรมของสัตว์ทั้งหลายเป็นปัจจัย<br>
  [๑๖] เหล่าชนผู้อนุเคราะห์<br>
  ย่อมให้อาหารและน้ำดื่มที่สะอาดประณีต<br>
  เหมาะแก่พระสงฆ์ตามกาล<br>
  อุทิศให้ญาติทั้งหลาย(ที่เกิดเป็นเปรต)อย่างนี้ว่า<br>
  ขอทานนี้จงสำเร็จแก่ญาติทั้งหลาย<br>
  ขอญาติทั้งหลายจงเป็นสุขเถิด<br>
  [๑๗] ส่วนญาติที่เกิดเป็นเปรตเหล่านั้น<br>
  พากันมาประชุมพร้อมกัน ณ ที่ให้ทานนั้น<br>
  ย่อมอนุโมทนาในอาหารและน้ำดื่มเป็นอันมากโดยเคารพว่า<br><br>เชิงอรรถ :<br>
  ๑ เหมือนเล่ม ๒๕<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๗๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๕. ติโรกุฑฑเปตวัตถุ<br>
  [๑๘] เพราะเหตุแห่งญาติเหล่าใดพวกเราจึงได้สมบัติเช่นนี้<br>
  ขอญาติเหล่านั้นของพวกเราจงมีอายุยืน<br>
  อนึ่ง การบูชาญาติผู้เป็นทายกก็ได้ทำแก่พวกเราแล้ว<br>
  และทายกก็ไม่ไร้ผล<br>
  [๑๙] ก็ในเปตวิสัยนั้น ไม่มีกสิกรรม(การทำไร่ไถนา)<br>
  ไม่มีโครักขกรรม(การเลี้ยงวัวไว้ขาย)<br>
  ไม่มีพาณิชกรรม(การค้าขาย)เช่นนั้น<br>
  การแลกเปลี่ยนซื้อขายด้วยเงินก็ไม่มี<br>
  ผู้ที่ตายไปเป็นเปรตในเปตวิสัยนั้น<br>
  ดำรงชีพอยู่ด้วยผลทานที่พวกญาติอุทิศให้จากมนุษยโลกนี้<br>
  [๒๐] น้ำฝนตกลงมาในที่ดอนย่อมไหลไปสู่ที่ลุ่มฉันใด<br>
  ทานที่ทายกอุทิศให้จากมนุษยโลกนี้<br>
  ย่อมสำเร็จผลแน่นอนแก่เปรตทั้งหลายฉันนั้นเหมือนกัน<br>
  [๒๑] ห้วงน้ำที่เต็มย่อมยังสมุทรสาครให้เต็มเปี่ยมฉันใด<br>
  ทานที่ทายกอุทิศให้จากมนุษยโลกนี้<br>
  ย่อมสำเร็จแก่เปรตทั้งหลายฉันนั้นเหมือนกัน<br>
  [๒๒] กุลบุตรเมื่อระลึกถึงอุปการะที่ญาติผู้ละไปแล้วทำไว้ในกาลก่อนว่า<br>
  ผู้นั้นได้ให้สิ่งนี้แก่เรา ได้ทำสิ่งนี้แก่เรา<br>
  ได้เป็นญาติ มิตร และสหายของเรา<br>
  ก็ควรถวายทักษิณาทานอุทิศให้แก่ญาติผู้ละไปแล้ว<br>
  [๒๓] การร้องไห้ ความเศร้าโศก<br>
  หรือความร่ำไห้คร่ำครวญอย่างอื่นใด<br>
  ใคร ๆ ไม่ควรทำเลย เพราะการร้องไห้เป็นต้นนั้น<br>
  ไม่เป็นประโยชน์แก่ผู้ที่ล่วงลับไปแล้ว<br>
  ญาติทั้งหลายก็ยังคงสภาพอยู่อย่างนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๗๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๖. ปัญจปุตตขาทิกเปติวัตถุ<br>
  [๒๔] ส่วนทักษิณาทานนี้แหละที่ตั้งไว้ดีแล้วในพระสงฆ์<br>
  ย่อมสำเร็จประโยชน์เกื้อกูลแก่เปรตนั้นโดยทันทีสิ้นกาลนาน<br>
  [๒๕] ญาติธรรม๑นี้นั้นท่านแสดงออกแล้ว<br>
  การบูชาญาติที่ตายไปท่านทำอย่างยิ่งใหญ่แล้ว<br>
  ทั้งกำลังกายของภิกษุท่านก็เพิ่มให้แล้ว<br>
  เป็นอันว่าท่านสะสมบุญไว้มิใช่น้อยเลย<br>
  ติโรกุฑฑเปตวัตถุที่ ๕ จบ</p>
<p> ๖. ปัญจปุตตขาทิกเปติวัตถุ<br>
  เรื่องนางเปรตกินลูกคราวละ ๕ ตน<br>
  (พระสังฆเถระถามว่า)<br>
  [๒๖] เธอเปลือยกาย มีผิวพรรณและรูปร่างน่าเกลียดน่ากลัว<br>
  มีกลิ่นเหม็นเน่าฟุ้งไป<br>
  หมู่แมลงวันพากันไต่ตอมเกลื่อนกล่น<br>
  เธอเป็นใครกันเล่ามายืนอยู่ในที่นี้<br>
  (นางเปรตนั้นตอบว่า)<br>
  [๒๗] ท่านผู้เจริญ ดิฉันเกิดเป็นเปรตในยมโลก<br>
  ได้รับความลำบาก เพราะทำกรรมชั่วไว้<br>
  จึงต้องจากโลกนี้ไปยังเปตโลก<br>
  [๒๘] เวลาเช้า คลอดลูก ๕ คน เวลาเย็นอีก ๕ คน<br>
  แล้วกินลูกเหล่านั้นทั้งหมด<br>
  แต่ก็ยังไม่อาจบรรเทาความหิวของดิฉันได้<br><br>เชิงอรรถ :<br>
  ๑ ธรรมคือการสงเคราะห์ญาติ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๗๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๗. สัตตปุตตขาทิกเปติวัตถุ<br>
  [๒๙] หัวใจของดิฉันถูกความหิวแผดเผาสุมอยู่<br>
  ดิฉันไม่ได้ดื่มน้ำที่ควรดื่ม<br>
  ขอเชิญท่านดูดิฉันซึ่งถึงความพินาศเช่นนี้เถิด<br>
  (พระเถระถามว่า)<br>
  [๓๐] เมื่อก่อน เธอได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไรเธอจึงต้องกินเนื้อลูก<br>
  (นางเปรตนั้นตอบว่า)<br>
  [๓๑] เมื่อก่อน หญิงร่วมสามีของดิฉันคนหนึ่งได้ตั้งครรภ์<br>
  ดิฉันได้คิดร้ายต่อเธอ มีใจประทุษร้ายได้ทำให้เธอแท้ง<br>
  [๓๒] นางตั้งครรภ์ ๒ เดือนเท่านั้นก็ตกเลือด<br>
  ครั้งนั้น มารดาของนางโกรธแล้วเชิญญาติของดิฉันมาประชุมซักถาม<br>
  ให้ดิฉันสาบาน และขู่เข็ญดิฉันให้กลัว<br>
  [๓๓] ส่วนดิฉันนั้นได้กล่าวคำสาบานเท็จอย่างรุนแรงว่า<br>
  ถ้าดิฉันทำความชั่วอย่างนี้จริง ขอให้ดิฉันกินเนื้อลูกเถิด<br>
  [๓๔] เพราะผลกรรม คือการทำลายสัตว์มีชีวิต<br>
  และการกล่าวเท็จทั้ง ๒ อย่างนั้น<br>
  ดิฉันจึงมีกายเปื้อนหนองและเลือด กินเนื้อลูก<br>
  ปัญจปุตตขาทิกเปติวัตถุที่ ๖ จบ</p>
<p> ๗. สัตตปุตตขาทิกเปติวัตถุ<br>
  เรื่องนางเปรตกินลูกคราวละ ๗ ตน<br>
  (พระมหาเถระถามนางเปรตตนหนึ่งว่า)<br>
  [๓๕] เธอเปลือยกาย มีผิวพรรณและรูปร่างน่าเกลียดน่ากลัว<br>
  มีกลิ่นเหม็นเน่าฟุ้งไป หมู่แมลงวันพากันไต่ตอมเกลื่อนกล่น<br>
  เธอเป็นใครกันเล่ามายืนอยู่ในที่นี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๗๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๗.สัตตปุตตขาทิกเปติวัตถุ<br>
  (นางเปรตนั้นตอบว่า)<br>
  [๓๖] ท่านผู้เจริญ ดิฉันเกิดเป็นเปรตในยมโลก<br>
  ได้รับความลำบาก เพราะทำกรรมชั่วไว้<br>
  จึงต้องจากโลกนี้ไปยังเปตโลก<br>
  [๓๗] เวลาเช้า คลอดลูก ๗ คน เวลาเย็นอีก ๗ คน<br>
  แล้วกินลูกเหล่านั้นทั้งหมด<br>
  แต่ก็ยังไม่อาจบรรเทาความหิวของดิฉันได้<br>
  [๓๘] หัวใจของดิฉันถูกความหิวแผดเผาสุมอยู่<br>
  ดิฉันเป็นดังถูกไฟเผาในที่อันร้อนยิ่ง<br>
  ไม่ได้ประสบความเย็นเลย<br>
  (พระเถระถามว่า)<br>
  [๓๙] เมื่อก่อนเธอได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไรเธอจึงต้องกินเนื้อลูก<br>
  (นางเปรตนั้นตอบว่า)<br>
  [๔๐] เมื่อก่อนดิฉันมีลูก ๒ คน ลูก ๒ คนนั้นกำลังหนุ่มแน่น<br>
  ดิฉันนั้นประกอบด้วยกำลังคือลูก๑ จึงดูหมิ่นสามีของตน<br>
  [๔๑] ภายหลังสามีโกรธดิฉัน จึงได้หาภรรยามาอีก<br>
  และภรรยาใหม่นั้นตั้งครรภ์ ดิฉันได้คิดร้ายต่อนาง<br>
  [๔๒] มีใจประทุษร้ายได้ทำให้นางแท้ง<br>
  ภรรยาใหม่นั้นตั้งครรภ์ ๓ เดือนเท่านั้น ก็ตกเลือด<br>
  [๔๓] ครั้งนั้น มารดาของนางโกรธแล้ว<br>
  เชิญพวกญาติของดิฉันมาประชุมซักถาม<br>
  ให้ดิฉันสาบาน และขู่เข็ญดิฉันให้กลัว<br><br>เชิงอรรถ :<br>
  ๑ ถือตัวว่ามีลูก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๗๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๘. โคณเปตวัตถุ<br>
  [๔๔] ส่วนดิฉันนั้นได้กล่าวคำสาบานเท็จอย่างรุนแรงว่า<br>
  ถ้าดิฉันทำความชั่วอย่างนี้จริง ขอให้ดิฉันกินเนื้อลูกเถิด<br>
  [๔๕] เพราะผลกรรมคือการทำลายสัตว์มีชีวิต<br>
  และการกล่าวเท็จทั้ง ๒ อย่างนั้น<br>
  ดิฉันจึงมีกายเปื้อนหนองและเลือด กินเนื้อลูก<br>
  สัตตปุตตขาทิกเปติวัตถุที่ ๗ จบ</p>
<p> ๘. โคณเปตวัตถุ<br>
  เรื่องลูกสอนพ่อด้วยโคที่ตายแล้ว<br>
  (กุฎุมพีผู้เป็นบิดาถามสุชาตกุมารว่า)<br>
  [๔๖] เจ้าเป็นบ้าไปแล้วหรือ จึงเกี่ยวหญ้าสด<br>
  แล้วเพ้อร้องเรียกโคแก่ซึ่งตายแล้วว่า จงกิน จงกิน<br>
  [๔๗] โคตายแล้ว ลุกขึ้นกินหญ้าและน้ำไม่ได้หรอก<br>
  เจ้าเป็นคนโง่เขลาเบาปัญญาเหมือนคนโง่อื่น ๆ<br>
  (สุชาตกุมารกล่าวว่า)<br>
  [๔๘] โคตัวนี้ยังมีเท้าครบทั้ง ๔ เท้า<br>
  มีหัว มีตัว พร้อมทั้งหางและนัยน์ตาคงอยู่ตามเดิม<br>
  เพราะเหตุนี้ ลูกจึงคิดว่า โคตัวนี้พึงลุกขึ้น<br>
  [๔๙] ส่วนคุณปู่ไม่ปรากฏกระทั่งมือ เท้า กาย และศีรษะ<br>
  คุณพ่อมาร้องไห้ถึงกระดูกของคุณปู่ที่บรรจุไว้ในสถูปดิน<br>
  จะไม่เป็นคนโง่หรือ<br>
  (กุฎุมพีฟังคำนั้นแล้วจึงกล่าวสรรเสริญสุชาตกุมารว่า)<br>
  [๕๐] เจ้าช่วยรดข้าผู้เร่าร้อนให้สงบ<br>
  ดับความกระวนกระวายทั้งหมด<br>
  เหมือนคนใช้น้ำราดดับไฟที่ติดเปรียง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๗๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๙. มหาเปสการเปติวัตถุ<br>
  [๕๑] เจ้าได้บรรเทาความเศร้าโศกถึงบิดาของข้าผู้กำลังเศร้าโศก<br>
  ชื่อว่า ได้ช่วยถอนลูกศรคือความโศก<br>
  ซึ่งเสียบหทัยของข้าขึ้นได้แล้วหนอ<br>
  [๕๒] พ่อมาณพ ข้าซึ่งเจ้าช่วยถอนลูกศรคือความโศกขึ้นได้แล้ว<br>
  ก็เย็นสงบแล้ว<br>
  จะไม่เศร้าโศก ไม่ร้องไห้ เพราะได้ฟังคำของเจ้า<br>
  [๕๓] ชนเหล่าใดเป็นผู้อนุเคราะห์มารดาบิดา<br>
  ชนเหล่านั้นเป็นคนมีปัญญาย่อมทำอย่างนี้<br>
  ย่อมช่วยมารดาบิดาให้หายจากความเศร้าโศก<br>
  เหมือนสุชาตกุมารช่วยมารดาบิดาให้หายจากความเศร้าโศกได้<br>
  โคณเปตวัตถุที่ ๘ จบ</p>
<p> ๙. มหาเปสการเปติวัตถุ<br>
  เรื่องนางเปรตอดีตภรรยาหัวหน้าช่างหูก<br>
  (ภิกษุรูปหนึ่งถามเทพบุตรตนหนึ่งว่า)<br>
  [๕๔] นางเปรตนี้กินคูถ๑ มูตร โลหิต และหนอง<br>
  นี้เป็นวิบากกรรมอะไร<br>
  นางเปรตผู้ที่กินเลือดและหนองเป็นประจำ<br>
  เมื่อก่อนได้ทำกรรมอะไรไว้<br>
  [๕๕] ผ้าทั้งหลายยังใหม่ สวยงาม<br>
  อ่อนนุ่ม บริสุทธิ์ มีขนอ่อน<br>
  ที่ท่านให้ ย่อมกลายเป็นแผ่นเหล็ก<br>
  เมื่อก่อนนางเปรตนี้ได้ทำกรรมอะไรไว้หนอ<br><br>เชิงอรรถ :<br>
  ๑ คูถ อุจจาระ มูตร ปัสสาวะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๗๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๑๐. ขัลลาฏิยเปติวัตถุ<br>
  (เทพบุตรตอบว่า)<br>
  [๕๖] เมื่อก่อนนางเปรตนี้เป็นภรรยาของข้าพเจ้า<br>
  เป็นคนตระหนี่ กระด้าง ไม่ให้ทาน<br>
  นางได้ด่าและบริภาษข้าพเจ้า<br>
  ผู้กำลังถวายทานแก่สมณพราหมณ์ทั้งหลายว่า<br>
  [๕๗] เจ้าจงกินคูถ มูตร เลือด และหนอง<br>
  ซึ่งเป็นของไม่สะอาดทุกเมื่อ<br>
  คูถ มูตร เลือด และหนองจงเป็นอาหารของเจ้าในโลกหน้า<br>
  แผ่นเหล็กจงเป็นผ้าของเจ้า<br>
  เพราะประพฤติชั่วเช่นนี้<br>
  นางมาในที่นี้ จึงกินแต่คูถและมูตรเป็นต้นตลอดกาลนาน<br>
  มหาเปสการเปติวัตถุที่ ๙ จบ</p>
<p> ๑๐. ขัลลาฏิยเปติวัตถุ<br>
  เรื่องนางเปรตศีรษะล้าน<br>
  (หัวหน้าพ่อค้าถามนางเวมานิกเปรตตนหนึ่งว่า)<br>
  [๕๘] ท่านเป็นใครกันเล่า อยู่แต่ภายในวิมาน<br>
  ไม่ออกมาข้างนอกเลย<br>
  นางผู้เจริญ เชิญท่านออกมาเถิด<br>
  ข้าพเจ้าจะขอชมท่านผู้มีฤทธิ์มาก<br>
  (นางเวมานิกเปรตตอบว่า)<br>
  [๕๙] ดิฉันเป็นหญิงเปลือยกาย มีแต่ผมปิดบังไว้<br>
  กระดากอายที่จะออกไปข้างนอก<br>
  ดิฉันได้ทำบุญไว้น้อยนัก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๗๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๑๐. ขัลลาฏิยเปติวัตถุ<br>
  (หัวหน้าพ่อค้ากล่าวว่า)<br>
  [๖๐] นางผู้มีรูปงาม เอาเถอะ ข้าพเจ้าจะให้ผ้าเนื้อดีแก่ท่าน<br>
  เชิญท่านนุ่งผ้านี้ ครั้นนุ่งผ้านี้เสร็จแล้วจงออกมา<br>
  ขอเชิญออกมาภายนอกนะนางผู้เจริญ<br>
  ข้าพเจ้าจะขอชมท่านผู้มีฤทธิ์มาก<br>
  (นางเวมานิกเปรตตอบว่า)<br>
  [๖๑] ผ้านั้นถึงท่านจะหยิบยื่นให้ที่มือของดิฉันเอง<br>
  ก็ไม่สำเร็จแก่ดิฉัน ถ้าในหมู่ชนนี้มีอุบาสกผู้มีศรัทธา<br>
  เป็นสาวกของพระสัมมาสัมพุทธเจ้า<br>
  [๖๒] ขอท่านจงให้อุบาสกนั้นนุ่งห่มผ้าที่ท่านจะให้ดิฉัน<br>
  แล้วอุทิศส่วนบุญให้ดิฉัน เมื่อทำอย่างนั้น<br>
  ดิฉันจักถึงความสุข พรั่งพร้อมด้วยสมบัติตามปรารถนาทุกอย่าง<br>
  (พระสังคีติกาจารย์ทั้งหลายกล่าวคาถาเหล่านี้ว่า)<br>
  [๖๓] พ่อค้าเหล่านั้นให้อุบาสกนั้นอาบน้ำ<br>
  ลูบไล้ด้วยของหอม ให้นุ่งห่มผ้าแล้ว<br>
  อุทิศส่วนบุญไปให้นางเวมานิกเปรตนั้น<br>
  [๖๔] ในลำดับที่พวกพ่อค้าอุทิศส่วนบุญให้นั้นเอง<br>
  วิบากคืออาหาร เครื่องนุ่งห่ม และน้ำดื่ม<br>
  ก็เกิดขึ้นแก่นางเวมานิกเปรตนั้น นี้เป็นผลแห่งทักษิณา<br>
  [๖๕] ลำดับนั้น นางมีร่างกายหมดจด นุ่งผ้าสะอาด<br>
  สวมใส่ผ้าเนื้อดีกว่าผ้าแคว้นกาสี<br>
  เดินยิ้มออกมาจากวิมาน นี้เป็นผลแห่งทักษิณา<br>
  [๖๖] อนึ่ง วิมานของท่านงดงาม มีรูปภาพวิจิตรดี สว่างไสว<br>
  แม่เทพธิดา พวกข้าพเจ้าถามแล้ว ขอเธอจงบอก<br>
  นี้เป็นผลของกรรมอะไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๗๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๑๑. นาคเปตวัตถุ<br>
  (เทพธิดานั้นตอบว่า)<br>
  [๖๗] ดิฉันมีจิตเลื่อมใสดีแล้ว<br>
  ได้ถวายแป้งคั่วเจือด้วยน้ำมัน<br>
  แด่ภิกษุผู้ปฏิบัติตรงซึ่งกำลังเที่ยวภิกขาจาร<br>
  [๖๘] ดิฉันเสวยวิบากแห่งกุศลกรรมนั้นในวิมาน สิ้นกาลนาน<br>
  แต่เดี๋ยวนี้ ผลบุญนั้นเหลืออยู่นิดหน่อย<br>
  [๖๙] พ้นจาก ๔ เดือนไปแล้ว ดิฉันจักตาย<br>
  จักตกนรกอันเร่าร้อนแสนสาหัส<br>
  [๗๐] นรกนั้นมี ๔ เหลี่ยม มีประตู ๔ ด้าน<br>
  กรรมสร้างจำแนกไว้เป็นส่วน ๆ<br>
  ล้อมรอบด้วยกำแพงเหล็ก ครอบไว้ด้วยแผ่นเหล็ก<br>
  [๗๑] พื้นนรกนั้นล้วนเป็นเหล็กแดงลุกเป็นเปลวเพลิง<br>
  ประกอบด้วยความร้อน<br>
  แผ่ไปรอบตลอดร้อยโยชน์อยู่ตลอดกาล<br>
  [๗๒] ดิฉันจักต้องเสวยทุกขเวทนาในมหานรกนั้นยาวนาน<br>
  ด้วยว่า การเสวยทุกข์เช่นนี้เป็นผลกรรมชั่ว<br>
  เพราะฉะนั้น ดิฉันจึงเศร้าโศกอย่างหนัก<br>
  ขัลลาฏิยเปติวัตถุที่ ๑๐ จบ</p>
<p> ๑๑. นาคเปตวัตถุ<br>
  เรื่องเปรตผู้เดินร้องไห้ตามพาหนะช้างของลูกชาย<br>
  (สามเณรถามพวกเปรตเหล่านั้นว่า)<br>
  [๗๓] คนหนึ่งขี่ช้างเผือกไปข้างหน้า<br>
  คนหนึ่งขี่รถเทียมด้วยแม่ม้าอัสดรไปท่ามกลาง<br>
  และสาวน้อยขึ้นวอไปข้างหลัง<br>
  เปล่งรัศมีสว่างไสวไปทั่วทุกทิศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๗๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๑๑. นาคเปตวัตถุ<br>
  [๗๔] ส่วนพวกท่านถือฆ้องเดินร้องไห้<br>
  มีหน้าชุ่มด้วยน้ำตา มีร่างกายแตกเป็นแผล<br>
  สมัยเมื่อเกิดเป็นมนุษย์พวกท่านได้ทำบาปอะไรไว้<br>
  ซึ่งเป็นเหตุให้พวกท่านดื่มกินโลหิตของกันและกัน<br>
  (เปรตทั้งสองได้ฟังสามเณรถามจึงตอบว่า)<br>
  [๗๕] ผู้ที่ขี่ช้างเผือกชาติกุญชร ๔ เท้าไปข้างหน้า<br>
  เป็นบุตรคนโตของข้าพเจ้าทั้งสอง<br>
  เขาได้ถวายทาน จึงได้รับความสุข บันเทิงใจ<br>
  [๗๖] ผู้ที่ขี่รถเทียมด้วยแม่ม้าอัสดร ๔ ตัว<br>
  แล่นเรียบไปในท่ามกลาง เป็นบุตรคนกลางของข้าพเจ้าทั้งสอง<br>
  เป็นคนไม่ตระหนี่ เป็นทานบดี รุ่งโรจน์อยู่<br>
  [๗๗] นารีผู้มีปัญญา มีดวงตากลมหยาดเยิ้มดังตาเนื้อ<br>
  ขึ้นวอมาข้างหลัง เป็นธิดาคนสุดท้องของข้าพเจ้าทั้งสอง<br>
  นางมีความสุขเบิกบานใจ เพราะส่วนแห่งทานครึ่งส่วน<br>
  [๗๘] เมื่อก่อน เขาทั้งสามมีจิตเลื่อมใส<br>
  ได้ถวายทานแก่สมณพราหมณ์ทั้งหลาย<br>
  ส่วนข้าพเจ้าทั้งสองเป็นคนตระหนี่ บริภาษสมณพราหมณ์ทั้งหลาย<br>
  อนึ่ง เขาทั้งสามนี้ถวายทานแล้วได้รับการบำรุงบำเรอด้วยกามคุณ<br>
  อันเป็นทิพย์ ส่วนข้าพเจ้าทั้งสองซูบซีดอยู่ดังไม้อ้อที่ถูกตัด<br>
  (สามเณรถามว่า)<br>
  [๗๙] อาหารและที่นอนของพวกท่านเป็นเช่นไร<br>
  อนึ่ง พวกท่านผู้มีบาปหนาเลี้ยงอัตภาพได้อย่างไร<br>
  เมื่อโภคะพร้อมมูลมีอยู่มิใช่น้อย เหตุไรจึงหน่ายสุข<br>
  ประสบแต่ความทุกข์จนทุกวันนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๘๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๑๒. อุรคเปตวัตถุ<br>
  (เปรตทั้งสองตอบว่า)<br>
  [๘๐] พวกเราทั้งสองตีกันเองแล้วดื่มกินเลือดและหนองของกันและกัน<br>
  ได้ดื่มเลือดและหนองเป็นอันมากก็ยังไม่อิ่ม มีความหิวอยู่เป็นนิตย์<br>
  [๘๑] คนทั้งหลายผู้ไม่ให้ทานตายไปเกิดในยมโลก๑<br>
  ย่อมร่ำไห้คร่ำครวญเหมือนอย่างนี้<br>
  สัตว์เหล่าใดได้ประสบโภคะต่าง ๆ แล้ว<br>
  ไม่ใช้สอยเอง ทั้งไม่ทำบุญ<br>
  [๘๒] สัตว์เหล่านั้นจักต้องประสบความหิวกระหายในปรโลก<br>
  ภายหลัง ถูกความหิวเป็นต้นแผดเผาไหม้อยู่สิ้นกาลนาน<br>
  ย่อมได้เสวยทุกข์ เพราะทำกรรมมีผลเผ็ดร้อน มีทุกข์เป็นกำไร<br>
  [๘๓] ความจริง ทรัพย์และธัญญาหารอยู่ได้ไม่นาน<br>
  ทั้งชีวิตของสัตว์ในมนุษยโลกนี้ก็สั้นนัก<br>
  บัณฑิตทราบสิ่งเหล่านี้ตามความเป็นจริงแล้วพึงทำที่พึ่ง<br>
  [๘๔] เหล่าชนผู้ฉลาดในธรรม<br>
  ฟังคำสอนของพระอรหันต์ทั้งหลายแล้ว<br>
  มารู้ชัดอย่างนี้ ย่อมไม่ประมาทในทาน<br>
  นาคเปตวัตถุที่ ๑๑ จบ</p>
<p> ๑๒. อุรคเปตวัตถุ<br>
  เรื่องเปรตผู้จากไปเหมือนงูลอกคราบ<br>
  (พราหมณ์ เมื่อจะบอกเหตุแห่งการไม่ร้องไห้ จึงกล่าว ๒ คาถาว่า)<br>
  [๘๕] บุตรของข้าพเจ้าละร่างกายของตนไปเหมือนงูลอกคราบ<br>
  ในเมื่อร่างกายใช้การไม่ได้ก็ตายจากไปอย่างนี้<br><br>เชิงอรรถ :<br>
  ๑ ที่อยู่ประจำของพญายมในแดนเปรต (ขุ.เป.อ. ๘๑/๖๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๘๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] ๑๒. อุรคเปตวัตถุ<br>
  [๘๖] เมื่อพวกญาติเผาอยู่ บุตรของข้าพเจ้าก็ไม่รู้ว่า<br>
  พวกญาติพากันร้องไห้คร่ำครวญถึง<br>
  เพราะเหตุนั้น ข้าพเจ้าจึงไม่ร้องไห้ถึงเขา<br>
  เขาไปตามทางของเขา<br>
  (นางพราหมณี เมื่อจะบอกเหตุแห่งการไม่ร้องไห้ จึงกล่าว ๒ คาถาว่า)<br>
  [๘๗] บุตรของดิฉัน ดิฉันไม่ได้เชิญมา ก็มาแล้วจากโลกอื่นนั้น<br>
  ดิฉันไม่ได้อนุญาตให้ไป ก็ไปแล้วจากมนุษยโลกนี้<br>
  เขามาอย่างไร เขาก็ไปแล้วอย่างนั้น<br>
  ทำไมจะต้องไปร่ำไห้ถึงบุคคลที่ไม่อยู่ในอำนาจนั้นเล่า<br>
  [๘๘] เมื่อพวกญาติเผาอยู่ บุตรของดิฉันก็ไม่รู้ว่า<br>
  พวกญาติพากันร้องไห้คร่ำครวญถึง<br>
  เพราะเหตุนั้น ดิฉันจึงไม่ร้องไห้ถึงเขา<br>
  เขาไปตามทางของเขา<br>
  (น้องสาวกล่าวว่า)<br>
  [๘๙] ถ้าดิฉันร้องไห้ ก็จักซูบผอม<br>
  ผลอะไรจะพึงมีแก่ดิฉันในการร้องไห้นั้น<br>
  ญาติมิตรและสหายของพวกเราจะพึงมีความไม่สบายใจอย่างยิ่ง<br>
  [๙๐] เมื่อพวกญาติเผาอยู่ พี่ชายของดิฉันก็ไม่รู้ว่า<br>
  พวกญาติพากันร้องไห้คร่ำครวญถึง<br>
  เพราะเหตุนั้น ดิฉันจึงไม่ร้องไห้ถึงเขา<br>
  เขาไปตามทางของเขา<br>
  (ส่วนภรรยาของเขากล่าวว่า)<br>
  [๙๑] ผู้ใดเศร้าโศกถึงคนที่ล่วงลับไปแล้ว<br>
  ความเศร้าโศกของผู้นั้น<br>
  เปรียบเหมือนทารกร้องไห้อยากได้ดวงจันทร์ซึ่งโคจรอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๘๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๑. อุรควรรค] รวมเรื่องเปรตที่มีในวรรค<br>
  [๙๒] เมื่อพวกญาติเผาอยู่ สามีของดิฉันก็ไม่รู้ว่า<br>
  พวกญาติพากันร้องไห้คร่ำครวญถึง<br>
  เพราะเหตุนั้น ดิฉันจึงไม่ร้องไห้ถึงเขา<br>
  เขาไปตามทางของเขา<br>
  (ส่วนนางทาสีกล่าวว่า)<br>
  [๙๓] ท่านพราหมณ์ หม้อน้ำที่แตกแล้ว<br>
  พึงประสานให้เป็นดังเดิมอีกไม่ได้ฉันใด<br>
  ความเศร้าโศกถึงผู้ที่ล่วงลับไปแล้ว ก็ฉันนั้น<br>
  [๙๔] เมื่อพวกญาติเผาอยู่ นายของดิฉันก็ไม่รู้ว่า<br>
  พวกญาติพากันร้องไห้คร่ำครวญถึง<br>
  เพราะเหตุนั้น ดิฉันจึงไม่ร้องไห้ถึงเขา<br>
  เขาไปตามทางของเขา<br>
  อุรคเปตวัตถุที่ ๑๒ จบ<br>
  อุรควรรคที่ ๑ จบ</p>
<p> รวมเรื่องเปรตที่มีในวรรคนี้ คือ<br>
<br>
   ๑. เขตตูปมเปตวัตถุ   ๒. สูกรมุขเปตวัตถุ<br>
   ๓. ปูติมุขเปตวัตถุ  ๔. ปิฏฐธีตลิกเปตวัตถุ<br>
   ๕. ติโรกุฑฑเปตวัตถ  ๖. ปัญจปุตตขาทิกเปติวัตถุ<br>
   ๗. สัตตปุตตขาทิกเปติวัตถุ  ๘. โคณเปตวัตถุ<br>
   ๙. มหาเปสการเปติวัตถุ ๑๐. ขัลลาฏิยเปติวัตถุ<br>
   ๑๑. นาคเปตวัตถุ ๑๒. อุรคเปตวัตถุ<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๘๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑.สังสารโมจกเปติวัตถุ<br>
  ๒. อุพพริวรรค<br>
  หมวดว่าด้วยพระนางอุพพรีกับเปรต<br>
  ๑. สังสารโมจกเปติวัตถุ<br>
  เรื่องนางเปรตสังสารโมจิกา<br>
  (ท่านพระสารีบุตรเถระถามนางเปรตตนหนึ่งว่า)<br>
  [๙๕] แน่ะนางผู้มีร่างกายซูบผอม มีแต่ซี่โครงผุดขึ้น<br>
  เธอเปลือยกาย มีผิวพรรณและรูปร่างน่าเกลียดน่ากลัว<br>
  ซูบผอม มีร่างกายสะพรั่งไปด้วยเส้นเอ็น<br>
  เธอเป็นใครกันเล่ามายืนอยู่ที่นี้<br>
  (นางเปรตตอบว่า)<br>
  [๙๖] พระคุณเจ้าผู้เจริญ ดิฉันเกิดเป็นเปรตในยมโลก<br>
  ได้รับความลำบาก เพราะทำกรรมชั่วไว้<br>
  จึงต้องจากโลกนี้ไปยังเปตโลก<br>
  (พระเถระถามว่า)<br>
  [๙๗] เมื่อก่อนเธอได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไร<br>
  เธอจึงต้องจากมนุษยโลกนี้ไปยังเปตโลก<br>
  (นางเปรตตอบว่า)<br>
  [๙๘] พระคุณเจ้าผู้เจริญ ชนเหล่าใดเป็นบิดาก็ตาม มารดาก็ตาม<br>
  หรือแม้เป็นญาติ พึงชักชวนดิฉันว่า<br>
  เธอจงมีจิตเลื่อมใสให้ทานแก่สมณพราหมณ์ทั้งหลาย<br>
  ชนผู้อนุเคราะห์แก่ดิฉันเช่นนั้น มิได้มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๘๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑. สังสารโมจกเปติวัตถุ<br>
  [๙๙] ข้อที่ดิฉันเป็นเปรตเปลือยกาย<br>
  ถูกความหิวและความอยากเบียดเบียนเที่ยวไปเช่นนี้<br>
  ตลอด ๕๐๐ ปีนับแต่บัดนี้ไป<br>
  นั้นเป็นผลกรรมชั่วของดิฉัน<br>
  [๑๐๐] พระคุณเจ้าผู้แกล้วกล้า มีอานุภาพมาก<br>
  ดิฉันมีจิตเลื่อมใส ขอไหว้ท่าน และขอท่านจงอนุเคราะห์ดิฉัน<br>
  พระคุณเจ้าผู้เจริญ ขอท่านจงให้ไทยธรรมอย่างใดอย่างหนึ่ง<br>
  แล้วอุทิศส่วนบุญแก่ดิฉันบ้าง<br>
  ขอจงช่วยดิฉันให้พ้นจากทุคติด้วยเถิด<br>
  (เพื่อจะแสดงการที่พระเถระปฏิบัติ พระธรรมสังคีติกาจารย์จึงกล่าว ๓ คาถาว่า)<br>
  [๑๐๑] พระสารีบุตรเถระซึ่งเป็นผู้อนุเคราะห์นั้นรับคำนางเปรตนั้นแล้ว<br>
  จึงถวายข้าวปั้นหนึ่ง ผ้ามีขนาดเท่าฝ่ามือผืนหนึ่ง<br>
  และน้ำดื่มถ้วยหนึ่ง แก่ภิกษุแล้วอุทิศส่วนบุญให้นางเปรตนั้น<br>
  [๑๐๒] ในลำดับที่พระเถระอุทิศส่วนบุญให้นั้นเอง<br>
  วิบากคืออาหาร เครื่องนุ่งห่ม และน้ำดื่ม<br>
  ก็เกิดขึ้นแก่นางเปรตนั้น นี้เป็นผลแห่งทักษิณา<br>
  [๑๐๓] ลำดับนั้น นางมีร่างกายหมดจด นุ่งผ้าสะอาด<br>
  สวมใส่ผ้าเนื้อดีกว่าผ้าแคว้นกาสี<br>
  มีพัสตราภรณ์และเครื่องประดับวิจิตรงดงาม<br>
  เข้าไปหาพระสารีบุตรเถระ<br>
  (พระสารีบุตรเถระถามว่า)<br>
  [๑๐๔] แม่เทพธิดา เธอมีผิวพรรณงดงามยิ่งนัก<br>
  เปล่งรัศมีสว่างไสวไปทั่วทุกทิศสถิตอยู่ ดุจดาวประกายพรึก<br>
  [๑๐๕] เพราะบุญอะไรเธอจึงมีผิวพรรณงามเช่นนี้<br>
  ผลอันพึงปรารถนาจึงสำเร็จแก่เธอในวิมานนี้<br>
  โภคะทั้งมวลล้วนน่าพอใจจึงเกิดขึ้นแก่เธอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๘๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑. สังสารโมจกเปติวัตถุ<br>
  [๑๐๖] แม่เทพธิดาผู้มีอานุภาพมาก อาตมาขอถามว่า<br>
  สมัยเมื่อเธอเกิดเป็นมนุษย์ได้ทำบุญอะไรไว้<br>
  แม้เพราะบุญอะไรเธอจึงมีอานุภาพรุ่งเรือง<br>
  และมีรัศมีกายสว่างไสวไปทั่วทุกทิศอย่างนี้<br>
  (เทพธิดานั้นตอบว่า)<br>
  [๑๐๗] (เมื่อก่อน) พระคุณเจ้าเป็นมุนีมีความกรุณาในโลก<br>
  ได้เห็นดิฉันซุบซีดผอมเหลือง หิวโหย<br>
  เปลือยกาย มีผิวแตกเป็นริ้วรอย ได้รับความทุกข์<br>
  [๑๐๘] ได้ถวายข้าวปั้นหนึ่ง ผ้ามีขนาดเท่าฝ่ามือผืนหนึ่ง<br>
  และน้ำดื่มถ้วยหนึ่ง แก่ภิกษุแล้วอุทิศส่วนบุญให้ดิฉัน<br>
  [๑๐๙] ขอพระคุณเจ้าจงดูผลแห่งคำข้าว<br>
  ดิฉันสมบูรณ์ด้วยกามที่น่ารื่นรมย์<br>
  บริโภคข้าวมีกับข้าวซึ่งมีรสหลายอย่าง ถึง ๑,๐๐๐ ปี<br>
  [๑๑๐] ขอพระคุณเจ้าจงดูวิบากแห่งผ้าที่มีขนาดเท่าฝ่ามือว่าเป็นเช่นใด<br>
  ผ้าในแคว้นของพระเจ้านันทราชมีประมาณเท่าใด<br>
  [๑๑๑] พระคุณเจ้าผู้เจริญ ผ้านุ่งผ้าห่มของดิฉันมีมากกว่านั้น<br>
  คือ ผ้าไหม ผ้าขนสัตว์ ผ้าป่าน และผ้าฝ้าย<br>
  [๑๑๒] ผ้าเหล่านั้นทั้งยาว ทั้งกว้าง มีราคาแพง ห้อยอยู่ในอากาศ<br>
  ดิฉันเลือกเอาแต่ผืนที่พอใจนุ่งห่ม<br>
  [๑๑๓] อนึ่ง ขอพระคุณเจ้าจงดูวิบากแห่งการถวายน้ำดื่มถ้วยหนึ่ง<br>
  ว่ามีผลเช่นใด สระโบกขรณี ๔ เหลี่ยม ลึก ที่สร้างไว้ดีแล้ว<br>
  [๑๑๔] มีท่าเรียบ มีน้ำใสเย็น มีกลิ่นหอม หาสิ่งเปรียบมิได้<br>
  หนาแน่นไปด้วยดอกปทุมและดอกอุบล<br>
  เต็มด้วยน้ำซึ่งดารดาษด้วยเกสรดอกบัว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๘๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๒. สารีปุตตเถรมาตุเปติวัตถุ<br>
  [๑๑๕] ดิฉันเป็นผู้ไม่มีภัยแต่ที่ไหน ย่อมรื่นรมย์ร่าเริงบันเทิงใจ<br>
  พระคุณเจ้าผู้เจริญ ดิฉันมาเพื่อจะไหว้พระคุณเจ้า<br>
  ผู้เป็นปราชญ์ มีความกรุณาในโลก<br>
  สังสารโมจกเปติวัตถุที่ ๑ จบ</p>
<p> ๒. สารีปุตตเถรมาตุเปติวัตถุ<br>
  เรื่องนางเปรตอดีตมารดาพระสารีบุตรเถระ<br>
  (พระสารีบุตรเถระถามนางเปรตตนหนึ่งว่า)<br>
  [๑๑๖] แน่ะนางผู้มีร่างกายซูบผอม มีแต่ซี่โครงผุดขึ้น<br>
  เธอเปลือยกาย มีผิวพรรณและรูปร่างน่าเกลียดน่ากลัว<br>
  ซูบผอม มีร่างกายสะพรั่งไปด้วยเส้นเอ็น<br>
  เธอเป็นใครกันเล่ามายืนอยู่ ณ ที่นี้<br>
  (นางเปรตตอบว่า)<br>
  [๑๑๗] เมื่อก่อนในชาติอื่น ๆ<br>
  ดิฉันเกิดในตระกูลศากยะ เป็นมารดาของท่าน<br>
  ดิฉันเข้าถึงเปตวิสัย ถูกความหิวกระหายครอบงำ<br>
  [๑๑๘] ดิฉันถูกความหิวกระหายครอบงำแล้ว<br>
  จึงกินน้ำลาย น้ำมูก เสมหะที่เขาถ่มทิ้งแล้ว<br>
  กินมันเหลวซากศพที่ถูกเผาอยู่<br>
  และกินโลหิตของหญิงทั้งหลายผู้คลอดลูก<br>
  [๑๑๙] กินโลหิตของคนที่มีแผลและผู้ที่ถูกตัดจมูกและศีรษะ<br>
  และกินหนัง เนื้อ เอ็นเป็นต้น ที่อาศัยร่างกายชายหญิง<br>
  [๑๒๐] ดิฉันไม่มีที่พึ่ง ไม่มีที่อยู่อาศัย นอนบนเตียงอันแปดเปื้อน<br>
  กินหนองและเลือดของปศุสัตว์และมนุษย์ทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๘๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๒. สารีปุตตเถรมาตุเปติวัตถุ<br>
  [๑๒๑] ลูกน้อยเอ๋ย ขอลูกจงให้ทานเพื่อแม่<br>
  ครั้นให้แล้วจงอุทิศส่วนบุญนั้นให้แม่บ้าง<br>
  ถ้ากระไร แม่จะพึงพ้นจากการกินหนองและเลือด<br>
  [๑๒๒] พระสารีบุตรเถระฟังคำของมารดาแล้วคิดจะช่วยเหลือ<br>
  จึงปรึกษาพระมหาโมคคัลลานเถระ พระอนุรุทธะ และพระกัปปินะ<br>
  [๑๒๓] ได้สร้างกุฎี ๔ หลัง แล้วถวายกุฎี ข้าว และน้ำ<br>
  แด่พระสงฆ์ผู้มาจากทิศทั้ง ๔ อุทิศส่วนบุญให้มารดา<br>
  [๑๒๔] ในลำดับที่พระเถระอุทิศส่วนบุญให้นั่นเอง<br>
  วิบากคือ อาหาร น้ำดื่ม และเครื่องนุ่งห่ม<br>
  ก็เกิดขึ้นแก่นางเปรตนั้น นี้เป็นผลแห่งทักษิณา<br>
  [๑๒๕] ลำดับนั้น นางมีร่างกายหมดจด นุ่งผ้าสะอาด<br>
  สวมใส่ผ้าเนื้อดีกว่าผ้าแคว้นกาสี<br>
  มีพัสตราภรณ์และเครื่องประดับวิจิตรงดงาม<br>
  เข้าไปหาพระมหาโมคคัลลานเถระ<br>
  (พระมหาโมคคัลลานเถระถามนางเปรตนั้นว่า)<br>
  [๑๒๖] แม่เทพธิดา เธอมีผิวพรรณงามยิ่งนัก<br>
  เปล่งรัศมีสว่างไสวไปทั่วทุกทิศสถิตอยู่ ดุจดาวประกายพรึก<br>
  [๑๒๗] เพราะบุญอะไรเธอจึงมีผิวพรรณงามเช่นนี้<br>
  ผลอันพึงปรารถนาจึงสำเร็จแก่เธอในวิมานนี้<br>
  และโภคะทั้งมวลล้วนน่าพอใจจึงเกิดขึ้นแก่เธอ<br>
  [๑๒๘] แม่เทพธิดาผู้มีอานุภาพมาก อาตมาขอถามว่า<br>
  สมัยเมื่อเธอเกิดเป็นมนุษย์ได้ทำบุญอะไรไว้<br>
  เพราะบุญอะไรเธอจึงมีอานุภาพรุ่งเรือง<br>
  และมีรัศมีกายสว่างไสวไปทั่วทุกทิศอย่างนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๘๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๓. มัตตาเปติวัตถุ<br>
  (เทพธิดานั้นตอบว่า)<br>
  [๑๒๙] เมื่อก่อนในชาติอื่น ๆ ดิฉันเป็นมารดาของพระสารีบุตรเถระ<br>
  เข้าถึงเปตวิสัย๑ ถูกความหิวกระหายครอบงำ<br>
  [๑๓๐] ดิฉันถูกความหิวกระหายครอบงำแล้ว<br>
  ได้กินน้ำลาย น้ำมูก เสมหะที่เขาถ่มทิ้งแล้ว<br>
  กินมันเหลวซากศพที่ถูกเผาอยู่<br>
  และกินโลหิตของหญิงทั้งหลายผู้คลอดลูก<br>
  [๑๓๑] กินโลหิตของคนที่มีแผลและผู้ที่ถูกตัดจมูกและศีรษะ<br>
  และกินหนัง เนื้อ เอ็นเป็นต้น ที่อาศัยร่างกายชายหญิง<br>
  [๑๓๒] ดิฉันไม่มีที่พึ่ง ไม่มีที่อยู่อาศัย นอนบนเตียงอันแปดเปื้อน<br>
  กินหนองและเลือดของปศุสัตว์และมนุษย์ทั้งหลาย<br>
  [๑๓๓] ดิฉันบันเทิงอยู่เพราะทานของพระสารีบุตร จึงไม่มีภัยแต่ที่ไหน ๆ<br>
  พระคุณเจ้าผู้เจริญ ดิฉันจะไหว้พระสารีบุตร<br>
  ผู้เป็นปราชญ์ มีความกรุณาในโลก<br>
  สารีปุตตเถรมาตุเปติวัตถุที่ ๒ จบ</p>
<p> ๓. มัตตาเปติวัตถุ<br>
  เรื่องนางมัตตาเปรต<br>
  (นางติสสาถามนางเปรตตนหนึ่งว่า)<br>
  [๑๓๔] แน่ะนางเปรตผู้มีร่างกายซูบผอม มีแต่ซี่โครงผุดขึ้น<br>
  เธอเปลือยกาย มีผิวพรรณและรูปร่างน่าเกลียด น่ากลัว<br>
  ซูบผอม มีร่างกายสะพรั่งไปด้วยเส้นเอ็น<br>
  เธอเป็นใครกันเล่ามายืนอยู่ ณ ที่นี้<br><br>เชิงอรรถ :<br>
  ๑ ที่อยู่ของเปรต, แดนเกิดเป็นเปรต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๘๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๓. มัตตาเปติวัตถุ<br>
  (นางเปรตนั้นตอบว่า)<br>
  [๑๓๕] เมื่อก่อน ฉันชื่อมัตตา เธอชื่อติสสา<br>
  ฉันเป็นหญิงร่วมสามีของเธอ<br>
  เพราะทำกรรมชั่วไว้ จึงต้องจากมนุษยโลกนี้ไปยังเปตโลก<br>
  (นางติสสาถามว่า)<br>
  [๑๓๖] เมื่อก่อนเธอได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไรเธอจึงต้องจากมนุษยโลกนี้ไปยังเปตโลก<br>
  (นางเปรตนั้นตอบว่า)<br>
  [๑๓๗] ฉันเป็นหญิงดุร้าย หยาบคาย ริษยา ตระหนี่ และมักโอ้อวด<br>
  ได้กล่าววาจาชั่วต่อเธอ จึงจากมนุษยโลกนี้ไปยังเปตโลก<br>
  (นางติสสาถามว่า)<br>
  [๑๓๘] เรื่องนั้นเป็นความจริง ถึงฉันก็รู้ว่า เธอเป็นหญิงดุร้ายอย่างไร<br>
  แต่อยากจะถามเธอถึงเรื่องอื่น<br>
  เพราะกรรมอะไร เธอจึงมีร่างกายเปื้อนฝุ่น<br>
  (นางเปรตนั้นตอบว่า)<br>
  [๑๓๙] เธอกับฉันพากันอาบน้ำชำระร่างกายแล้ว<br>
  เธอได้นุ่งห่มผ้าสะอาด ประดับตกแต่งร่างกายแล้ว<br>
  ส่วนฉันประดับตกแต่งเรียบร้อยยิ่งกว่าเธอมากนัก<br>
  [๑๔๐] เมื่อฉันนั้นกำลังจ้องมองดูเธอคุยอยู่กับสามี<br>
  ทีนั้นฉันจึงเกิดความริษยาและความโกรธเป็นอันมาก<br>
  [๑๔๑] ทันใดนั้น ฉันได้กวาดตะล่อมฝุ่นแล้วเอาฝุ่นโปรยรดเธอ<br>
  เพราะผลกรรมนั้นฉันจึงมีร่างกายเปื้อนฝุ่น<br>
  (นางติสสาถามว่า)<br>
  [๑๔๒] เรื่องนี้เป็นความจริง ถึงฉันก็รู้ว่า เธอเอาฝุ่นโปรยใส่ฉัน<br>
  แต่ฉันอยากจะถามเธอถึงเรื่องอื่น เพราะกรรมอะไรเธอจึงเป็นหิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๙๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๓. มัตตาเปติวัตถุ<br>
  (นางเปรตนั้นตอบว่า)<br>
  [๑๔๓] เราทั้งสองเป็นคนหายา ได้พากันไปป่า<br>
  เธอหายามาได้ ส่วนฉันนำหมามุ่ยมา<br>
  [๑๔๔] เมื่อเธอเผลอ ฉันได้โปรยหมามุ่ยลงบนที่นอนของเธอจนทั่ว<br>
  เพราะผลกรรมนั้นฉันจึงเป็นหิด<br>
  (นางติสสาถามว่า)<br>
  [๑๔๕] เรื่องนี้เป็นความจริง ถึงฉันก็รู้ว่า<br>
  เธอโปรยหมามุ่ยลงบนที่นอนของฉันจนทั่ว<br>
  แต่ฉันอยากจะถามเธอถึงเรื่องอื่น<br>
  เพราะกรรมอะไรเธอจึงเป็นหญิงเปลือยกาย<br>
  (นางเปรตนั้นตอบว่า)<br>
  [๑๔๖] (วันหนึ่ง) ได้มีการประชุมมิตรสหายและญาติทั้งหลาย<br>
  เธอได้รับเชิญ แต่ฉันซึ่งร่วมสามีกับเธอไม่มีใครเชิญเลย<br>
  [๑๔๗] เมื่อเธอเผลอ ฉันได้ลักขโมยผ้าเธอไป<br>
  เพราะผลกรรมนั้น ฉันจึงเป็นหญิงเปลือยกาย<br>
  (นางติสสาถามว่า)<br>
  [๑๔๘] เรื่องนี้เป็นความจริง ถึงฉันก็รู้ว่า<br>
  เธอลักขโมยผ้าฉันไป แต่ฉันอยากจะถามเธอถึงเรื่องอื่น<br>
  เพราะกรรมอะไรเธอจึงมีกลิ่นกายเหม็นดังกลิ่นคูถ<br>
  (นางเปรตนั้นตอบว่า)<br>
  [๑๔๙] ฉันได้ทิ้งห่อของหอม ดอกไม้<br>
  และเครื่องลูบไล้ซึ่งมีราคาแพงของเธอลงส้วม<br>
  ฉันทำบาปชั่วช้านั้นไว้แล้ว<br>
  เพราะผลกรรมนั้น ฉันจึงมีกายเหม็นดังกลิ่นคูถ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๙๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๓. มัตตาเปติวัตถุ<br>
  (นางติสสาถามว่า)<br>
  [๑๕๐] เรื่องนี้เป็นความจริง ถึงฉันก็รู้ว่า เธอทำบาปนั้นไว้แล้ว<br>
  แต่ฉันอยากจะถามเธอถึงเรื่องอื่น<br>
  เพราะกรรมอะไรเธอจึงเป็นคนยากจน<br>
  (นางเปรตนั้นตอบว่า)<br>
  [๑๕๑] ที่เรือนของเราทั้งสองได้มีทรัพย์อยู่เท่ากัน<br>
  เมื่อไทยธรรมมีอยู่ ฉันไม่ได้ทำที่พึ่งสำหรับตน<br>
  เพราะผลกรรมนั้นฉันจึงเป็นคนยากจน<br>
  [๑๕๒] ครั้งนั้น เธอได้กล่าวตักเตือนฉัน ห้ามไม่ให้ทำกรรมชั่วว่า<br>
  เธอจะไม่มีทางได้สุคติ เพราะกรรมชั่ว<br>
  (นางติสสากล่าวว่า)<br>
  [๑๕๓] เธอไม่เชื่อเรา ที่แท้กลับริษยาเรา เชิญเธอดูผลกรรมชั่ว<br>
  [๑๕๔] เมื่อก่อน ที่เรือนของเธอได้มีนางทาสีและเครื่องประดับเหล่านี้<br>
  แต่เดี๋ยวนี้ นางทาสีเหล่านั้นพากันรับใช้คนอื่น<br>
  โภคะทั้งหลายเป็นของไม่แน่นอน<br>
  [๑๕๕] บัดนี้ กุฎุมพีผู้เป็นบิดาของบุตรเรา<br>
  จักกลับจากตลาดมายังบ้านนี้<br>
  เธออย่าเพิ่งรีบไปจากที่นี่เสียก่อนละ<br>
  บางทีเขากลับมาจะพึงให้อะไรแก่เธอบ้าง<br>
  (นางเปรตนั้นตอบว่า)<br>
  [๑๕๖] ฉันเปลือยกาย มีรูปร่างน่าเกลียดน่ากลัว<br>
  ซูบผอม มีร่างกายสะพรั่งไปด้วยเส้นเอ็น<br>
  การเปลือยกายและการมีรูปร่างน่าเกลียดน่ากลัวนี้<br>
  เป็นสิ่งที่น่าละอายสำหรับหญิงทั้งหลาย<br>
  กุฎุมพีผู้เป็นบิดาของบุตรอย่าได้เห็นฉันเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๙๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๓. มัตตาเปติวัตถุ<br>
  (นางติสสากล่าวว่า)<br>
  [๑๕๗] ว่ามาเถอะ ฉันจะให้หรือทำอะไรแก่เธอ<br>
  ที่เป็นเหตุให้เธอมีความสุข<br>
  สำเร็จความปรารถนาทุกอย่าง<br>
  ฉันจะให้หรือกระทำแก่เธอ<br>
  (นางเปรตนั้นตอบว่า)<br>
  [๑๕๘] ขอเธอจงนิมนต์ภิกษุ ๔ รูปจากสงฆ์<br>
  นิมนต์เจาะจงอีก ๔ รูป รวมเป็น ๘ รูป<br>
  ให้ฉันภัตตาหารแล้วอุทิศส่วนบุญให้ฉัน<br>
  เมื่อนั้น ฉันจักได้รับความสุข<br>
  สำเร็จความปรารถนาทุกอย่าง<br>
  [๑๕๙] นางติสสานั้นรับว่า ได้จ้ะ<br>
  แล้วนิมนต์ภิกษุ ๘ รูปให้ฉันภัตตาหาร<br>
  ให้ครองไตรจีวร แล้วอุทิศส่วนบุญให้นางเปรตนั้น<br>
  [๑๖๐] ในลำดับที่นางติสสาอุทิศส่วนบุญให้นั้นเอง<br>
  วิบากคืออาหาร เครื่องนุ่งห่ม และน้ำดื่ม<br>
  ก็เกิดขึ้นแก่นางเปรตนั้น นี้เป็นผลแห่งทักษิณา<br>
  [๑๖๑] ทันใดนั้น นางเปรตมีร่างกายหมดจด นุ่งผ้าสะอาด<br>
  สวมใส่ผ้าเนื้อดีกว่าผ้าแคว้นกาสี<br>
  มีพัสตราภรณ์และเครื่องประดับวิจิตรงดงาม<br>
  เข้าไปหานางติสสาซึ่งเป็นหญิงร่วมสามี<br>
  (นางติสสาจึงถามว่า)<br>
  [๑๖๒] เทพธิดา เธอมีผิวพรรณงามยิ่งนัก<br>
  เปล่งรัศมีสว่างไสวไปทั่วทุกทิศ<br>
  สถิตอยู่ดุจดาวประกายพรึก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๙๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๔. นันทาเปติวัตถุ<br>
  [๑๖๓] เพราะบุญอะไรเธอจึงมีผิวพรรณงามเช่นนี้<br>
  ผลอันพึงปรารถนาจึงสำเร็จแก่เธอในวิมานนี้<br>
  และโภคะทั้งมวลล้วนน่าพอใจจึงเกิดขึ้นแก่เธอ<br>
  [๑๖๔] เทพธิดาผู้มีอานุภาพมาก ฉันขอถามว่า<br>
  สมัยเมื่อเธอเกิดเป็นมนุษย์ได้ทำบุญอะไรไว้<br>
  เพราะบุญอะไรเธอจึงมีอานุภาพรุ่งเรือง<br>
  และมีรัศมีกายสว่างไสวไปทั่วทุกทิศอย่างนี้<br>
  (นางมัตตาเทพธิดาตอบว่า)<br>
  [๑๖๕] เมื่อก่อน ฉันชื่อมัตตา เธอชื่อติสสา<br>
  ฉันเป็นหญิงร่วมสามีของเธอ<br>
  เพราะทำกรรมชั่วไว้จึงต้องจากโลกนี้ไปยังเปตโลก<br>
  [๑๖๖] ฉันบันเทิงอยู่เพราะทานที่เธออุทิศให้แล้ว จึงไม่มีภัยแต่ที่ไหน<br>
  คุณน้อง ขอเธอพร้อมด้วยหมู่ญาติทุกคนจงมีอายุยืนนานเถิด<br>
  จงเข้าถึงสถานที่ที่ไม่มีความเศร้าโศก ปราศจากธุลี<br>
  มีความสำราญซึ่งเป็นที่อยู่ของท้าววสวัตดี<br>
  [๑๖๗] เธอผู้มีรูปงาม เธอประพฤติธรรม ให้ทานในโลกนี้<br>
  กำจัดมลทินคือความตระหนี่พร้อมทั้งเหตุได้แล้ว<br>
  ไม่มีใครตำหนิติเตียนได้ จงเข้าถึงโลกสวรรค์<br>
  มัตตาเปติวัตถุที่ ๓ จบ</p>
<p> ๔. นันทาเปติวัตถุ<br>
  เรื่องนางนันทาเปรต<br>
  (นันทิเสนอุบาสกถามว่า)<br>
  [๑๖๘] เธอมีผิวดำ รูปร่างน่าเกลียด<br>
  ผิวพรรณหยาบกร้าน มองดูน่ากลัว<br>
  ตาเหลือง มีเขี้ยวสีน้ำตาลแก่ เรารู้ว่าเธอไม่ใช่มนุษย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๙๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๔. นันทาเปติวัตถุ<br>
  (นางเปรตนั้นตอบว่า)<br>
  [๑๖๙] ท่านนันทิเสน เมื่อก่อนฉันชื่อนันทา เป็นภรรยาของท่าน<br>
  เพราะทำกรรมชั่วไว้ จึงต้องจากโลกนี้ไปยังเปตโลก<br>
  (นันทิเสนอุบาสกถามว่า)<br>
  [๑๗๐] เมื่อก่อนเธอได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไรเธอจึงจากโลกนี้ไปยังเปตโลก<br>
  (นางเปรตนั้นตอบว่า)<br>
  [๑๗๑] (เมื่อก่อน) ฉันเป็นหญิงดุร้าย หยาบคาย<br>
  และไม่เคารพท่าน ได้กล่าววาจาชั่วร้ายกับท่าน<br>
  จึงต้องจากโลกนี้ไปยังเปตโลก<br>
  (นันทิเสนอุบาสกกล่าวว่า)<br>
  [๑๗๒] เอาละ เราจะให้ผ้าอย่างดีแก่เธอ เธอจงนุ่งผ้านี้<br>
  นุ่งเสร็จแล้วจงมา เราจักนำเธอไปเรือน<br>
  [๑๗๓] เธอไปเรือนแล้ว จักได้ผ้า ข้าว และน้ำ<br>
  ทั้งจักได้เห็นบุตรและลูกสะใภ้ทั้งหลายของเธอ<br>
  (นางเปรตนั้นตอบว่า)<br>
  [๑๗๔] ผ้านั้นถึงท่านจะหยิบยื่นให้ที่มือของฉันเอง ก็ไม่สำเร็จแก่ฉัน<br>
  ท่านจงเลี้ยงภิกษุทั้งหลายผู้มีศีลสมบูรณ์<br>
  ปราศจากราคะ เป็นพหูสูต<br>
  [๑๗๕] ให้อิ่มหนำด้วยข้าวและน้ำ จงอุทิศส่วนบุญให้ฉัน<br>
  เมื่อนั้น ฉันจักมีความสุข สำเร็จความปรารถนาทุกอย่าง<br>
  [๑๗๖] นันทิเสนอุบาสกนั้นรับคำแล้วได้ถวายทานเป็นอันมาก<br>
  คือ ข้าว น้ำ ของเคี้ยว ผ้า เสนาสนะ<br>
  ร่ม ของหอม ดอกไม้ และรองเท้าต่าง ๆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๙๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๔. นันทาเปติวัตถุ<br>
  [๑๗๗] และเลี้ยงภิกษุทั้งหลายผู้มีศีลสมบูรณ์ ปราศจากราคะ<br>
  เป็นพหูสูต ให้อิ่มหนำด้วยข้าวและน้ำ<br>
  แล้วอุทิศส่วนบุญให้นางนันทานั้น<br>
  [๑๗๘] ในลำดับที่นันทิเสนอุบาสกอุทิศส่วนบุญให้นั้นเอง<br>
  วิบากคือ อาหาร เครื่องนุ่งห่ม และน้ำดื่ม<br>
  ก็เกิดขึ้นแก่นางเปรตนั้น นี้เป็นผลแห่งทักษิณา<br>
  [๑๗๙] ทันใดนั้น นางเปรตมีร่างกายหมดจด นุ่งผ้าสะอาด<br>
  สวมใส่ผ้าเนื้อดีกว่าผ้าแคว้นกาสี<br>
  มีพัสตราภรณ์และเครื่องประดับวิจิตรงดงาม เข้าไปหาสามี<br>
  (นันทิเสนอุบาสกถามว่า)<br>
  [๑๘๐] เทพธิดา เธอมีผิวพรรณงามยิ่งนัก<br>
  เปล่งรัศมีสว่างไสวไปทั่วทุกทิศ<br>
  สถิตอยู่ดุจดาวประกายพรึก<br>
  [๑๘๑] เพราะบุญอะไรเธอจึงมีผิวพรรณงามเช่นนี้<br>
  ผลอันพึงปรารถนาจึงสำเร็จแก่เธอในที่นี้<br>
  และโภคะทั้งมวลล้วนน่าพอใจจึงเกิดขึ้นแก่เธอ<br>
  [๑๘๒] เทพธิดาผู้มีอานุภาพมาก ฉันขอถามว่า<br>
  สมัยเมื่อเธอเกิดเป็นมนุษย์ได้ทำบุญอะไรไว้<br>
  เพราะบุญอะไรเธอจึงมีอานุภาพรุ่งเรือง<br>
  และมีรัศมีกายสว่างไสวไปทั่วทุกทิศอย่างนี้<br>
  (นันทาเทพธิดาตอบว่า)<br>
  [๑๘๓] ท่านนันทิเสนอุบาสก เมื่อก่อนฉันชื่อนันทา<br>
  เป็นภรรยาของท่าน เพราะทำกรรมชั่วไว้<br>
  จึงต้องจากโลกนี้ไปยังเปตโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๙๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๕. มัฏฐกุณฑลีเปตวัตถุ<br>
  [๑๘๔] ฉันบันเทิงอยู่เพราะทานที่ท่านอุทิศให้แล้ว<br>
  จึงไม่มีภัยแต่ที่ไหน ท่านคหบดี<br>
  ขอท่านพร้อมด้วยหมู่ญาติทุกคนจงมีอายุยืนนานเถิด<br>
  จงเข้าถึงสถานที่ที่ไม่มีความเศร้าโศก<br>
  ปราศจากธุลี มีความสำราญซึ่งเป็นที่อยู่ของท้าววสวัตดี<br>
  [๑๘๕] ท่านคหบดี ท่านประพฤติธรรม ให้ทานในโลกนี้<br>
  กำจัดมลทินคือความตระหนี่พร้อมทั้งเหตุได้แล้ว<br>
  ไม่มีใครตำหนิติเตียนได้ จงเข้าถึงโลกสวรรค์<br>
  นันทาเปติวัตถุที่ ๔ จบ</p>
<p> ๕. มัฏฐกุณฑลีเปตวัตถุ<br>
  เรื่องมัฏฐกุณฑลีเปรตผู้ทำใจให้เลื่อมใสในพระพุทธเจ้าก่อนสิ้นใจ<br>
  (พราหมณ์ถามว่า)<br>
  [๑๘๖] เจ้าประดับตกแต่งร่างกาย ใส่ตุ้มหูเกลี้ยง<br>
  ทัดทรงดอกไม้ มีกายลูบไล้ด้วยจุรณแก่นจันทน์แดง<br>
  ประคองแขนคร่ำครวญอยู่กลางป่า<br>
  เจ้าเป็นทุกข์เรื่องอะไร<br>
  (มัฏฐกุณฑลีเทพบุตรตอบว่า)<br>
  [๑๘๗] เรือนรถที่ทำด้วยทองคำ<br>
  งามผุดผ่องเกิดขึ้นแก่ข้าพเจ้า<br>
  ข้าพเจ้ายังหาล้อรถทั้งคู่นั้นไม่ได้<br>
  เพราะความทุกข์นั้น ข้าพเจ้าจักยอมสละชีวิต<br>
  (พราหมณ์กล่าวว่า)<br>
  [๑๘๘] พ่อมาณพผู้เจริญ เจ้าอยากได้ล้อทองคำ ล้อแก้วมณี<br>
  ล้อทองแดง หรือล้อเงิน จงบอกข้ามา<br>
  ข้าจะจัดล้อทั้งคู่ให้เจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๙๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๕. มัฏฐกุณฑลีเปตวัตถุ<br>
  [๑๘๙] มาณพนั้นกล่าวแก่พราหมณ์นั้นว่า<br>
  ดวงจันทร์และดวงอาทิตย์ทั้งสองย่อมปรากฏในท้องฟ้านั้น<br>
  รถทองคำของข้าพเจ้าย่อมงามด้วยล้อทั้งคู่นั้น<br>
  (พราหมณ์กล่าวว่า)<br>
  [๑๙๐] พ่อมาณพ เจ้าโง่นัก ที่มาปรารถนาสิ่งที่ไม่ควรปรารถนา<br>
  ข้าเข้าใจว่า เจ้าจักตายเสียก่อน<br>
  เพราะไม่มีทางที่จะได้ดวงจันทร์และดวงอาทิตย์เลย<br>
  (มาณพกล่าวว่า)<br>
  [๑๙๑] แม้การโคจรไปมาของดวงจันทร์และดวงอาทิตย์ก็ยังปรากฏอยู่<br>
  รัศมีก็ยังปรากฏอยู่ในวิถีทั้งสอง<br>
  ส่วนคนที่ตายล่วงลับไปแล้วย่อมไม่ปรากฏ<br>
  เราทั้งสองผู้ร้องไห้คร่ำครวญอยู่ในที่นี้ ใครหนอโง่กว่ากัน<br>
  (พราหมณ์กล่าวว่า)<br>
  [๑๙๒] พ่อมาณพ เจ้าพูดจริงแท้ เราทั้งสองผู้ร้องไห้คร่ำครวญอยู่<br>
  ข้านี่แหละโง่กว่า มาปรารถนาถึงคนที่ตายล่วงลับไปแล้ว<br>
  เหมือนทารกร้องไห้อยากได้ดวงจันทร์<br>
  [๑๙๓] เจ้ามาช่วยรดข้าผู้เร่าร้อนให้สงบ<br>
  ดับความกระวนกระวายทั้งหมด<br>
  เหมือนคนใช้น้ำราดดับไฟที่ติดเปรียง<br>
  [๑๙๔] เจ้าบรรเทาความเศร้าโศกถึงบุตรของข้าผู้กำลังเศร้าโศก<br>
  ชื่อว่าได้ช่วยถอนลูกศรคือความโศก<br>
  ซึ่งเสียบที่หัวใจของข้าขึ้นได้แล้วหนอ<br>
  [๑๙๕] พ่อมาณพ ข้าซึ่งเจ้าช่วยถอนลูกศรคือความโศกขึ้นให้แล้ว<br>
  เย็นสงบแล้ว จะไม่เศร้าโศก ไม่ร้องไห้ เพราะได้ฟังคำของเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๙๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๕. มัฏฐกุณฑลีเปตวัตถุ<br>
  (พราหมณ์เมื่อจะถามต่อไป จึงกล่าวว่า)<br>
  [๑๙๖] เจ้าเป็นเทวดาหรือคนธรรพ์ หรือเป็นท้าวสักกปุรินททะ๑<br>
  เจ้าเป็นใคร หรือเป็นบุตรของใคร<br>
  เราจะรู้จักเจ้าได้อย่างไร<br>
  (มาณพเปิดเผยตนแก่พราหมณ์นั้นว่า)<br>
  [๑๙๗] ท่านเองเผาบุตรที่ป่าช้าแล้ว<br>
  คร่ำครวญร้องไห้ถึงบุตรคนใด<br>
  บุตรคนนั้นคือข้าพเจ้าซึ่งทำกุศลกรรมแล้ว<br>
  ถึงความเป็นสหายของทวยเทพชั้นดาวดึงส์<br>
  (พราหมณ์ถามว่า)<br>
  [๑๙๘] เมื่อเจ้าให้ทานน้อยหรือมากในเรือนของตน<br>
  หรือรักษาอุโบสถกรรมเช่นนั้น ข้าพเจ้ามิได้เห็น<br>
  เพราะทำกรรมอะไรไว้เจ้าจึงไปเทวโลกได้<br>
  (มาณพตอบว่า)<br>
  [๑๙๙] ข้าพเจ้าป่วยเป็นไข้ ได้รับทุกข์<br>
  มีกายกระสับกระส่ายอยู่ในที่อยู่ของตน<br>
  ได้เห็นพระสัมมาสัมพุทธเจ้าผู้ปราศจากกิเลสดังธุลี<br>
  ทรงข้ามพ้นความสงสัย เสด็จไปดีแล้ว มีพระปัญญาไม่ต่ำทราม<br><br>เชิงอรรถ :<br>
  ๑ หมายถึง ท้าวสักกะผู้ให้ทานในกาลก่อน เป็นชื่อหนึ่งของท้าวสักกะ ท้าวสักกะมีชื่อที่รู้กันส่วนมาก
  ๗<br>
  ชื่อ คือ (๑) ท้าวมฆวาน เพราะเคยเกิดเป็นมนุษย์ ชื่อมฆมาณพ (๒) ท้าวปุรินททะ เพราะเคยให้<br>
  ทานในกาลก่อน (๓) ท้าวสักกะ เพราะให้ทานโดยเคารพ (๔) ท้าววาสวะ เพราะให้ที่พักอาศัย<br>
  (๕) ท้าวสหัสสักขะ เพราะคิดเนื้อความตั้งพันได้โดยครู่เดียว (๖) ท้าวสุชัมบดี
  เพราะเป็นพระสวามีของ<br>
  นางสุชาดา (๗) ท้าวเทวานมินทะ เพราะครองราชเป็นใหญ่กว่าเทพชั้นดาวดึงส์ (วินัย.
  ๔/๒๕๘/๒๗๖)<br>
  อีกนัยหนึ่ง มี ๒๐ ชื่อ คือ สักกะ ปุรินททะ เทวราชา วชิรปาณี สุชัมบดี สหัสสักขะ
  มหินทะ<br>
  วชิราวุธ วาสวะ ทสสตนัย (สหัสสนัย) ติทิวาธิภู สุรนาถ วิชิรหัตถะ ภูตปัตยะ มฆวา
  โกสีย์ อินโท<br>
  วัตรภู ปากสาสน์ วิโฑโช (ดู อภิธา. คาถา ๑๘-๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๑๙๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๕. มัฏฐกุณฑลีเปตวัตถุ<br>
  [๒๐๐] ข้าพเจ้านั้นมีใจเบิกบาน มีจิตเลื่อมใส<br>
  ได้ทำอัญชลีกรรมแด่พระตถาคต<br>
  ข้าพเจ้าครั้นทำกุศลกรรมนั้นแล้ว<br>
  ได้เกิดร่วมกับหมู่เทพชั้นดาวดึงส์<br>
  (พราหมณ์กล่าวว่า)<br>
  [๒๐๑] น่าอัศจรรย์จริง ไม่เคยมีมาแล้วหนอ<br>
  อัญชลีกรรมมีผลเป็นได้ถึงเช่นนี้<br>
  แม้ข้าพเจ้าก็มีใจเบิกบาน มีจิตเลื่อมใส<br>
  จึงขอถึงพระพุทธเจ้าเป็นที่พึ่งที่ระลึกในวันนี้นี่เอง<br>
  (มาณพกล่าวว่า)<br>
  [๒๐๒] ท่านจงมีจิตเลื่อมใส<br>
  ถึงพระพุทธเจ้า พระธรรม และพระสงฆ์<br>
  เป็นที่พึ่งที่ระลึกในวันนี้นี่แหละ<br>
  อนึ่ง ท่านจงสมาทานสิกขาบท ๕ อย่าให้ขาดและด่างพร้อย<br>
  [๒๐๓] คือ จงรีบงดเว้นจากการฆ่าสัตว์<br>
  เว้นขาดจากการถือเอาสิ่งของที่เจ้าของมิได้ให้ในโลก<br>
  ยินดีเฉพาะภรรยาของตน<br>
  อย่ากล่าวเท็จ อย่าดื่มน้ำเมา<br>
  (พราหมณ์กล่าวว่า)<br>
  [๒๐๔] เทวดาผู้น่าบูชา ท่านเป็นผู้มุ่งประโยชน์เกื้อกูลแก่ข้าพเจ้า<br>
  ข้าพเจ้าจะทำตามคำของท่าน<br>
  ท่านเป็นอาจารย์ของข้าพเจ้า<br>
  [๒๐๕] ข้าพเจ้าขอถึงพระพุทธเจ้า<br>
  ซึ่งเป็นผู้ประเสริฐกว่าเทวดาและมนุษย์<br>
  พระธรรมอันยอดเยี่ยม และพระสงฆ์ว่าเป็นที่พึ่งที่ระลึก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๐๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๖. กัณหเปตวัตถุ<br>
  [๒๐๖] ข้าพเจ้าจะรีบงดเว้นจากการฆ่าสัตว์<br>
  เว้นขาดจากการถือเอาสิ่งของที่เจ้าของมิได้ให้ในโลก<br>
  ยินดีเฉพาะภรรยาของตน<br>
  ไม่กล่าวเท็จ ไม่ดื่มน้ำเมา<br>
  มัฏฐกุณฑลีเปตวัตถุที่ ๕ จบ</p>
<p> ๖. กัณหเปตวัตถุ<br>
  เรื่องเปรตกัณหโคตร<br>
  (โรหิไณยอำมาตย์กราบทูลว่า)<br>
  [๒๐๗] พระองค์ผู้กัณหโคตร๑ ขอพระองค์เสด็จลุกขึ้นเถิด<br>
  จะมัวบรรทมอยู่ทำไม<br>
  จะมีประโยชน์อะไรต่อพระองค์ด้วยการบรรทมอยู่เล่า<br>
  พระเกสวะ (บัดนี้) พระภาดาร่วมพระอุทรของพระองค์<br>
  ซึ่งเป็นดังพระหทัยและนัยน์เนตรเบื้องขวาของพระองค์<br>
  ทรงมีลมกำเริบ เพ้อคลั่งอยู่<br>
  [๒๐๘] พระเจ้าเกสวะทรงสดับคำของโรหิไณยอำมาตย์นั้นแล้ว<br>
  ได้ทรงอึดอัดเพราะความโศกถึงพระภาดา<br>
  จึงรีบเสด็จลุกขึ้นทันที<br>
  (ทรงจับมือทั้งสองของฆฏบัณฑิตไว้มั่น เมื่อจะทรงปราศรัย จึงตรัสว่า)<br>
  [๒๐๙] เหตุไรหนอ เธอจึงเป็นดังคนบ้า<br>
  เที่ยวบ่นเพ้ออยู่ทั่วพระนครทวารกะนี้ ว่า<br>
  กระต่าย ๆ เธอต้องการกระต่ายเช่นไร<br><br>เชิงอรรถ :<br>
  ๑ โคตรดำ เป็นคำร้องเรียกถึงโคตรหรือเหล่ากอของพระวาสุเทพ (ซึ่งเป็นชื่อของพระนารายณ์ปาง<br>
  พระกฤษณะ) (ขุ.เป.อ. ๒๐๗/๑๐๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๐๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๖. กัณหเปตวัตถุ<br>
  [๒๑๐] ฉันจักให้นายช่างทำกระต่ายทองคำ กระต่ายแก้วมณี<br>
  กระต่ายโลหะ กระต่ายเงิน กระต่ายสังข์<br>
  กระต่ายศิลา กระต่ายแก้วประพาฬ ให้เธอ<br>
  [๒๑๑] แม้กระต่ายอื่น ๆ ที่เที่ยวหากินอยู่ในป่ายังมีอยู่<br>
  ฉันจักให้นำกระต่ายแม้เหล่านั้นมาให้เธอ<br>
  เธอต้องการกระต่ายเช่นไร<br>
  (ฆฏบัณฑิตกราบทูลว่า)<br>
  [๒๑๒] ข้าพระองค์ไม่ต้องการกระต่ายที่อยู่บนแผ่นดิน<br>
  ข้าพระองค์ต้องการกระต่ายจากดวงจันทร์<br>
  พระเกสวะ ขอพระองค์ได้ทรงพระกรุณา<br>
  โปรดนำกระต่ายนั้นลงมาประทานแก่หม่อมฉันเถิด<br>
  (พระเจ้าวาสุเทพตรัสว่า)<br>
  [๒๑๓] แน่ะพระญาติ เธอจักละชีวิตที่ประเสริฐยิ่งเสียแน่<br>
  เพราะเธอต้องการกระต่ายจากดวงจันทร์<br>
  ชื่อว่าปรารถนาสิ่งที่ไม่น่าปรารถนา<br>
  (ฆฏบัณฑิตกราบทูลว่า)<br>
  [๒๑๔] พระองค์ผู้กัณหโคตร หากพระองค์ทรงทราบ<br>
  ตามที่พระองค์ทรงพร่ำสอนบุคคลอื่น<br>
  เหตุไฉน พระองค์จึงทรงกรรแสงถึงพระราชโอรส<br>
  ที่ทิวงคตไปตั้งนาน จนถึงวันนี้เล่า<br>
  [๒๑๕] มนุษย์หรืออมนุษย์ไม่พึงได้ตามปรารถนาว่า<br>
  ขอบุตรของเราผู้เกิดมาแล้วอย่าตายเลย<br>
  พระองค์จะทรงได้พระราชโอรสที่ทิวงคตแล้ว<br>
  ซึ่งไม่ควรได้แต่ที่ไหน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๐๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๖. กัณหเปตวัตถุ<br>
  [๒๑๖] พระองค์ผู้กัณหโคตร พระองค์ไม่อาจจะนำพระราชโอรส<br>
  ผู้ทิวงคตแล้ว ที่พระองค์ทรงกรรแสงถึงมาได้ด้วยมนต์<br>
  ด้วยยาสมุนไพรหรือทรัพย์ได้<br>
  [๒๑๗] แม้ชนทั้งหลายที่มีทรัพย์มาก มีโภคสมบัติมาก<br>
  ถึงจะเป็นกษัตริย์ผู้ครองแคว้น<br>
  มีทรัพย์และธัญญาหารมากมาย จะไม่แก่ตายก็ไม่มี<br>
  [๒๑๘] แม้เหล่าชนที่เป็นกษัตริย์ พราหมณ์ แพศย์ ศูทร<br>
  จัณฑาล ปุกกุสะ และชนประเภทอื่น ๆ<br>
  ผู้มีความเกิดของตนเป็นเหตุ จะไม่แก่ไม่ตายก็ไม่มี<br>
  [๒๑๙] แม้เหล่าชนผู้ร่ายมนต์พรหมจินดามีองค์ ๖๑<br>
  และเหล่าชนที่ใช้วิชาอื่น ๆ<br>
  จะไม่แก่ไม่ตาย ก็ไม่มี<br>
  [๒๒๐] อนึ่ง แม้ฤๅษีทั้งหลายผู้สงบ สำรวม บำเพ็ญตบะ<br>
  ก็ยังต้องละทิ้งร่างกายไปตามกาลอันสมควร<br>
  [๒๒๑] แม้พระอรหันต์ทั้งหลายผู้อบรมตนแล้ว ทำกิจเสร็จแล้ว<br>
  ไม่มีอาสวะ สิ้นบุญและบาป<br>
  ก็ยังต้องทอดทิ้งร่างกายนี้ไป<br>
  (พระเจ้าวาสุเทพตรัสว่า)<br>
  [๒๒๒] เธอมาช่วยรดเราผู้เร่าร้อนให้สงบ<br>
  ดับความกระวนกระวายทั้งหมด<br>
  เหมือนคนใช้น้ำราดดับไฟที่ติดเปรียง<br><br>เชิงอรรถ :<br>
  ๑ องค์ ๖ คือ ๑. สิกขา (การศึกษาในการออกสำเนียง และการอ่าน มีการอ่านให้ถูกจังหวะ
  ให้คล่อง<br>
  และให้ไพเราะ) ๒. กัปปะ (รู้จักแบบแผน การกระทำกิจพิธีต่าง ๆ พิธีสวดคัมภีร์พระเวท
  ) ๓. นิรุตฺติ<br>
  (รู้จักมูลและคำแปลศัพท์) ๔. พยากรณะ (รู้จักตำราภาษามีของปาณินิ เป็นต้น) ๕.
  โธติสัตถะ (รู้จัก<br>
  ดวงดาวและหาฤกษ์ ผูกดวงชตา) ๖. ฉันทะ (รู้จักคณะฉันท์ แต่งฉันท์ได้) (ขุ.เปต.อ.
  ๒๑๙/๑๐๖) ดู<br>
  อภิธา. คาถา ๑๑๐<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๐๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๗. ธนปาลเสฏฐิเปตวัตถุ<br>
  [๒๒๓] เธอบรรเทาความเศร้าโศกถึงบุตรของเราผู้กำลังเศร้าโศก<br>
  ชื่อว่าได้ช่วยถอนลูกศรคือความโศก<br>
  ซึ่งเสียบที่หทัยของเราขึ้นได้แล้วหนอ<br>
  [๒๒๔] เราผู้ซึ่งเธอช่วยถอนลูกศรคือความโศกขึ้นได้แล้ว<br>
  เย็น สงบแล้ว จะไม่เศร้าโศก ไม่ร้องไห้<br>
  เพราะได้ฟังคำของเธอ<br>
  [๒๒๕] ชนเหล่าใดเป็นผู้อนุเคราะห์ ชนเหล่านั้นเป็นคนมีปัญญา<br>
  ย่อมทำอย่างนี้ ย่อมช่วยกันและกันให้หายจากความเศร้าโศก<br>
  เหมือนฆฏบัณฑิตช่วยพระเชษฐภาดาให้หายจากความเศร้าโศก<br>
  [๒๒๖] พวกอำมาตย์ผู้ถวายการรับใช้ของพระราชาพระองค์ใด<br>
  ย่อมเป็นเช่นนี้ ย่อมแนะนำด้วยสุภาษิต<br>
  เหมือนฆฏบัณฑิตแนะนำพระเชษฐภาดาของตน<br>
  กัณหเปตวัตถุที่ ๖ จบ</p>
<p> ๗. ธนปาลเสฏฐิเปตวัตถุ<br>
  เรื่องธนปาลเศรษฐีเปรต<br>
  (พวกพ่อค้าถามเปรตตนหนึ่งว่า)<br>
  [๒๒๗] แน่ะเพื่อนยาก ท่านเปลือยกาย<br>
  มีผิวพรรณแและรูปร่างน่าเกลียดน่ากลัว<br>
  ซูบผอม มีร่างกายสะพรั่งไปด้วยเส้นเอ็น<br>
  มีแต่ซี่โครงผุดขึ้น มีร่างกายซูบผอม<br>
  ท่านเป็นใครกันหนอ<br>
  (เปรตนั้นตอบว่า)<br>
  [๒๒๘] ผู้เจริญทั้งหลาย ข้าพเจ้าเกิดเป็นเปรตในยมโลก <br>
  ได้รับความลำบาก เพราะทำกรรมชั่วไว้<br>
  จึงต้องจากโลกนี้ไปยังเปตโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๐๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๗. ธนปาลเสฏฐิเปตวัตถุ<br>
  (พวกพ่อค้าถามว่า)<br>
  [๒๒๙] ท่านได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไร ท่านจึงต้องจากโลกนี้ไปยังเปตโลก<br>
  (เปรตนั้นตอบว่า)<br>
  [๒๓๐] มีพระนครของพระเจ้าทสันนราช ปรากฏชื่อว่า เอรกัจฉะ<br>
  เมื่อก่อนข้าพเจ้าเป็นเศรษฐีอยู่ในนครนั้น<br>
  ชนทั้งหลายเรียกข้าพเจ้าว่า ธนปาลเศรษฐี<br>
  [๒๓๑] ข้าพเจ้ามีเงิน ๘๐ เล่มเกวียน ทองคำ<br>
  แก้วมุกดา แก้วไพฑูรย์ ก็มีมากมาย<br>
  [๒๓๒] แม้ข้าพเจ้าจะมีทรัพย์มากมายถึงเพียงนั้น<br>
  ก็ไม่พอใจที่จะให้ทาน ปิดประตูเรือนแล้ว จึงบริโภคอาหาร<br>
  ด้วยคิดว่า พวกยาจกอย่าได้เห็นเรา<br>
  [๒๓๓] ข้าพเจ้าไม่มีศรัทธา เป็นคนตระหนี่ กระด้าง<br>
  ได้ด่าพวกคนที่ให้ทาน ทำบุญ<br>
  และห้ามชนเป็นจำนวนมากที่ให้ทานทำบุญ<br>
  [๒๓๔] ด้วยคำว่า ผลแห่งทานไม่มี<br>
  ผลแห่งความสำรวมจักมีแต่ที่ไหน<br>
  จึงทำลายสระน้ำ บ่อน้ำ ที่เขาขุดไว้<br>
  ทำลายสวนดอกไม้ สวนผลไม้ ศาลาน้ำดื่ม<br>
  และสะพานในที่เดินลำบากให้พินาศ<br>
  [๒๓๕] ข้าพเจ้านั้นไม่ได้ทำความดี ทำแต่ความชั่วไว้<br>
  เคลื่อนจากมนุษยโลกนั้นแล้วจึงเกิดในแดนเปรต<br>
  มีแต่ความหิวกระหาย<br>
  [๒๓๖] ตลอด ๕๐ ปี ตั้งแต่ข้าพเจ้าตายแล้ว<br>
  ยังไม่ได้กินข้าวและดื่มน้ำเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๐๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๗. ธนปาลเสฏฐิเปตวัตถุ<br>
  [๒๓๗] ความหวงแหนทรัพย์เป็นความพินาศ<br>
  ความพินาศก็คือความหวงแหนทรัพย์<br>
  ได้ยินว่า เปรตทั้งหลายก็รู้ว่าความหวงแหนทรัพย์เป็นความพินาศ<br>
  [๒๓๘] เมื่อชาติก่อน ข้าพเจ้าหวงแหนทรัพย์<br>
  เมื่อทรัพย์มีอยู่เป็นจำนวนมากก็ไม่ได้ให้ทาน<br>
  เมื่อไทยธรรมมีอยู่ก็ไม่ได้ทำที่พึ่งแก่ตน<br>
  ข้าพเจ้านั้นได้รับผลกรรมของตน จึงเดือดร้อนในภายหลัง<br>
  [๒๓๙] พ้นจาก ๔ เดือนไปแล้ว ข้าพเจ้าจักตาย<br>
  จักตกนรกอันเร่าร้อนแสนสาหัส<br>
  [๒๔๐] นรกนั้นมี ๔ เหลี่ยม มีประตู ๔ ด้าน<br>
  กรรมสร้างจำแนกไว้เป็นส่วน ๆ<br>
  ล้อมรอบด้วยกำแพงเหล็ก ครอบไว้ด้วยแผ่นเหล็ก<br>
  [๒๔๑] พื้นนรกนั้นล้วนเป็นเหล็กแดงลุกเป็นเปลวเพลิง<br>
  ประกอบด้วยความร้อน แผ่ไปรอบตลอดร้อยโยชน์อยู่ตลอดกาล<br>
  [๒๔๒] ข้าพเจ้าจักต้องเสวยทุกขเวทนาในมหานรกนั้นยาวนาน<br>
  ด้วยว่าการเสวยทุกข์เช่นนี้เป็นผลกรรมชั่ว<br>
  เพราะฉะนั้นข้าพเจ้าจึงเศร้าโศกอย่างหนัก<br>
  [๒๔๓] ด้วยเหตุนี้ ข้าพเจ้าขอเตือนท่านทั้งหลาย<br>
  ขอความเจริญจงมีแก่ท่านทั้งหลายผู้มาประชุมกันในที่นี้<br>
  พวกท่านอย่าได้ทำกรรมชั่วทั้งในที่แจ้งหรือที่ลับ<br>
  [๒๔๔] ถ้าพวกท่านจักทำกรรมชั่วนั้นหรือกำลังทำอยู่<br>
  แม้พวกท่านจะเหาะหนีไปก็ไม่พ้นจากทุกข์ได้<br>
  [๒๔๕] ขอท่านทั้งหลายจงเกื้อกูลมารดา จงเกื้อกูลบิดา<br>
  ประพฤติอ่อนน้อมต่อท่านผู้ใหญ่ในสกุล<br>
  เป็นผู้เกื้อกูลสมณะ เกื้อกูลพราหมณ์<br>
  ด้วยการปฏิบัติอย่างนี้ ท่านทั้งหลายจักไปสู่สวรรค์<br>
  ธนปาลกเสฏฐิเปตวัตถุที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๐๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๘. จูฬเสฏฐิเปตวัตถุ<br>
  ๘. จูฬเสฏฐิเปตวัตถุ<br>
  เรื่องจูฬเศรษฐีเปรต<br>
  (พระเจ้าอชาตศัตรูตรัสถามเปรตนั้นว่า)<br>
  [๒๔๖] ท่านผู้เจริญท่านเป็นนักบวชเปลือยกายซูบผอม<br>
  เพราะผลกรรมอะไร ท่านจึงไปที่ไหน ๆ เฉพาะกลางคืน<br>
  ขอท่านจงบอกเหตุที่มาแก่ข้าพเจ้าเถิด<br>
  บางทีข้าพเจ้าอาจมอบทรัพย์เครื่องปลื้มใจจากโภคะทั้งปวงให้แก่ท่าน<br>
  (เปรตนั้นตอบว่า)<br>
  [๒๔๗] (เมื่อชาติก่อน) พระนครพาราณสีมีกิตติคุณเลื่องลือไปไกล<br>
  ข้าพระองค์เป็นคหบดีผู้มั่งคั่งอยู่ในพระนครนั้น<br>
  แต่เป็นคนมีจิตทราม ไม่เคยให้สิ่งของแก่ใคร<br>
  มีใจข้องอยู่ในอามิส ได้ตกไปถึงวิสัยแห่งพญายมเพราะเป็นผู้ทุศีล<br>
  [๒๔๘] เพราะบาปกรรมเหล่านั้น<br>
  ข้าพระองค์นั้นจึงลำบากเนื่องจากถูกความหิวเสียดแทง<br>
  เพราะความทุกข์อันเกิดแต่ความหิวนั้นแหละ<br>
  ข้าพระองค์ปรารถนาอามิส จึงได้มาหาหมู่ญาติ<br>
  มนุษย์แม้เหล่าอื่นมีปกติไม่ให้ทาน<br>
  และไม่เชื่อว่าผลแห่งทานมีอยู่ในปรโลก<br>
  [๒๔๙] ธิดาของข้าพระองค์พูดอยู่เสมอว่า<br>
  เราจักให้ทานอุทิศบิดา มารดา ปู่ ย่า ตา ยาย<br>
  พวกพราหมณ์บริโภค ทานที่นางจัดแจงแล้ว<br>
  ข้าพระองค์จะไปยังเมืองอันธกวินทะเพื่อบริโภคอาหาร<br>
  [๒๕๐] พระราชาจึงตรัสสั่งกับเขาว่า ถ้าท่านไปได้เสวยผลทานแม้นั้น<br>
  พึงรีบกลับมาบอกเหตุที่มีจริงแก่เรา<br>
  เราฟังคำมีเหตุผลอันควรเชื่อถือได้แล้ว จักทำสักการบูชาบ้าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๐๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๘. จูฬเสฏฐิเปตวัตถุ<br>
  [๒๕๑] เปรตจูฬเศรษฐีรับพระดำรัสแล้ว ได้ไปยังเมืองอันธกวินทนั้น<br>
  (แต่ไม่ได้รับผลแห่งทานนั้น)<br>
  เพราะพราหมณ์ทั้งหลายที่บริโภคภัตร<br>
  เป็นผู้ไม่มีศีล ไม่ควรแก่ทักษิณา<br>
  ภายหลัง เปรตจูฬเศรษฐีกลับมายังกรุงราชคฤห์อีก<br>
  ได้แสดงกายให้ปรากฏเฉพาะพระพักตร์<br>
  ของพระเจ้าอชาตศัตรูผู้เป็นใหญ่กว่าหมู่ชน<br>
  [๒๕๒] พระราชาทอดพระเนตรเห็นเปรตนั้นกลับมาอีก<br>
  จึงตรัสถามว่า เราจะให้ทานอะไร<br>
  ถ้าเหตุที่จะทำให้ท่านอิ่มหนำตลอดกาลนานมีอยู่<br>
  ขอท่านจงบอกเหตุนั้นแก่เรา<br>
  (จูฬเศรษฐีเปรตกราบทูลว่า)<br>
  [๒๕๓] พระราชา ขอพระองค์จงทรงอังคาสพระพุทธเจ้า<br>
  และพระสงฆ์ด้วยข้าวน้ำและจีวร<br>
  แล้วทรงอุทิศส่วนบุญนั้นเพื่อประโยชน์เกื้อกูลแก่ข้าพระองค์<br>
  ด้วยทรงบำเพ็ญกิจอย่างนี้<br>
  ข้าพระองค์จะพึงอิ่มหนำตลอดกาลนาน<br>
  [๒๕๔] เพราะเหตุนั้น พระราชาจึงรีบเสด็จออก<br>
  ทรงถวายทานมากมายแก่สงฆ์ด้วยพระหัตถ์ของพระองค์<br>
  แล้วทรงกราบทูลเรื่องราวแด่พระตถาคต<br>
  และทรงอุทิศส่วนบุญให้แก่เปรตนั้น<br>
  [๒๕๕] จูฬเศรษฐีเปรตนั้นได้รับการบูชาแล้ว เป็นผู้งดงามยิ่งนัก<br>
  ได้มาปรากฏเฉพาะพระพักตร์ของพระราชาแล้วกราบทูลว่า<br>
  ข้าพระองค์เป็นเทวดาผู้มีฤทธิ์อย่างยอดเยี่ยม<br>
  มนุษย์ทั้งหลายผู้มีฤทธิ์เสมอเหมือนกับข้าพระองค์ไม่มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๐๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๙. อังกุรเปตวัตถุ<br>
  [๒๕๖] ขอพระองค์ทรงทอดพระเนตรอานุภาพ<br>
  ซึ่งหาประมาณมิได้ของข้าพระองค์นี้เถิด<br>
  ที่พระองค์ทรงถวายทานมากมายแก่สงฆ์<br>
  อุทิศแก่ข้าพระองค์ด้วยความอนุเคราะห์<br>
  พระองค์ผู้เป็นเทพแห่งมนุษย์<br>
  ข้าพระองค์เป็นผู้ที่พระองค์ทรงให้อิ่มหนำตลอดกาลเป็นนิตย์<br>
  ด้วยไทยธรรมเป็นอันมาก<br>
  บัดนี้ ข้าพระองค์มีความสุขแล้ว จึงขอทูลลา<br>
  จูฬเสฏฐิเปตวัตถุที่ ๘ จบ<br>
  ภาณวารที่ ๑ จบ</p>
<p> ๙. อังกุรเปตวัตถุ<br>
  เรื่องอังกุระกับเปรต<br>
  (พราหมณ์พ่อค้าคนหนึ่งเห็นของทิพย์ออกจากมือรุกขเทวดา๑ จึงเกิดความโลภ<br>
  ขึ้น ได้บอกแก่อังกุรพาณิชว่า)<br>
  [๒๕๗] เราทั้งหลายนำทรัพย์ที่หาได้ไปสู่แคว้นกัมโพชะเพื่อประโยชน์ใด<br>
  พวกเราจะนำเทพบุตรผู้ให้สิ่งที่เราต้องการจะได้นี้ไปเพื่อประโยชน์นั้น<br>
  [๒๕๘] พวกเราจะอ้อนวอนเทพบุตรนี้<br>
  หรือบังคับให้ขึ้นยานแล้วรีบเดินทางไปยังเมืองทวารวดีโดยเร็ว<br>
  (อังกุรพาณิชเมื่อจะห้ามพราหมณ์พ่อค้านั้นจึงได้กล่าวคาถาว่า)<br>
  [๒๕๙] บุคคลอาศัยนั่งหรือนอนที่ร่มเงาของต้นไม้ใด<br>
  แม้แต่กิ่งของต้นไม้นั้นก็ไม่ควรหัก<br>
  เพราะผู้ประทุษร้ายมิตรเป็นคนเลวทราม<br><br>เชิงอรรถ :<br>
  ๑ เทวดาประจำต้นไม้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๐๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๙. อังกุรเปตวัตถุ<br>
  (พราหมณ์พ่อค้ากล่าวว่า)<br>
  [๒๖๐] บุคคลอาศัยนั่งหรือนอนที่ร่มเงาของต้นไม้ใด<br>
  แม้ลำต้นของต้นไม้นั้นก็พึงตัดได้ ถ้ามีความต้องการเช่นนั้น<br>
  (อังกุรพาณิชกล่าวว่า)<br>
  [๒๖๑] บุคคลอาศัยนั่งหรือนอนที่ร่มเงาของต้นไม้ใด<br>
  แม้แต่ใบของต้นไม้นั้นก็ไม่ควรทำลาย<br>
  เพราะผู้ประทุษร้ายมิตรเป็นคนเลวทราม<br>
  (พราหมณ์พ่อค้ากล่าวว่า)<br>
  [๒๖๒] บุคคลอาศัยนั่งหรือนอนที่ร่มเงาของต้นไม้ใด<br>
  แม้ต้นไม้นั้นพร้อมทั้งรากก็พึงถอนได้ ถ้ามีความต้องการเช่นนั้น<br>
  (อังกุรพาณิชกล่าวว่า)<br>
  [๒๖๓] ด้วยว่าบุรุษพักอยู่ในเรือนของบุคลใดเพียงหนึ่งคืน<br>
  หรือได้ข้าวน้ำในที่อยู่ของบุคคลใด ไม่ควรมีจิตคิดร้ายต่อบุคคลนั้น<br>
  ความเป็นผู้กตัญญูสัตบุรุษทั้งหลายสรรเสริญแล้ว<br>
  [๒๖๔] บุคคลพึงพักอยู่ในเรือนของบุคคลใดแม้เพียงหนึ่งคืน<br>
  ได้รับบำรุงด้วยข้าวและน้ำ ก็ไม่ควรมีจิตคิดร้ายต่อบุคคลนั้น<br>
  บุคคลผู้มีมืออันไม่เบียดเบียนย่อมทำให้บุคคล<br>
  ผู้ประทุษร้ายมิตรเดือดร้อน<br>
  [๒๖๕] บุคคลใดทำความดีไว้ในกาลก่อน<br>
  ภายหลังกลับเบียดเบียนบุพการีชนด้วยความชั่ว<br>
  บุคคลนั้นชื่อว่าเป็นคนอกตัญญู ย่อมไม่พบเห็นความเจริญ<br>
  บุคคลใดประทุษร้ายต่อคนผู้ไม่ประทุษร้าย<br>
  เป็นผู้บริสุทธิ์ ไม่มีกิเลสเครื่องยียวน<br>
  ความชั่วย่อมกลับมาถึงบุคคลนั้นซึ่งเป็นคนพาลแน่แท้<br>
  ดังธุลีอันละเอียดที่บุคคลซัดไปทวนลมฉะนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๑๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๙. อังกุรเปตวัตถุ<br>
  (รุกขเทวดาฟังคำโต้ตอบของคนทั้งสองนั้นแล้ว โกรธพราหมณ์ จึงกล่าวว่า)<br>
  [๒๖๖] ไม่เคยมีเทวดา มนุษย์<br>
  หรือผู้เป็นใหญ่คนใดจะมาข่มเหงเราได้โดยง่าย<br>
  เราเป็นเทวดาผู้มีฤทธิ์อย่างยอดเยี่ยม<br>
  ไปได้ไกล ประกอบด้วยรูปสมบัติและกำลัง<br>
  (อังกุรพาณิชจึงถามรุกขเทวดานั้นว่า)<br>
  [๒๖๗] ฝ่ามือของท่านมีสีดังทองคำทั่วไปหมด<br>
  ทรงไว้ซึ่งวัตถุที่บุคคลอื่นปรารถนาด้วยนิ้วทั้ง ๕<br>
  เป็นที่ไหลออกแห่งวัตถุมีรสอร่อย<br>
  รสต่าง ๆ ย่อมไหลออก<br>
  ข้าพเจ้าเข้าใจว่า ท่านเป็นท้าวสักกะผู้ให้ทานในปางก่อน<br>
  (รุกขเทวดาตอบว่า)<br>
  [๒๖๘] เราไม่ใช่เทวดา ไม่ใช่คนธรรพ์<br>
  ทั้งไม่ใช่ท้าวสักกะผู้ให้ทานในปางก่อน<br>
  อังกุระเอ๋ย ท่านจงทราบว่า<br>
  เราเป็นเปรตจุติจากโรรุวนครมาอยู่ที่ต้นไทรนี้<br>
  (อังกุรพาณิชถามว่า)<br>
  [๒๖๙] เมื่อก่อน ท่านอยู่ในโรรุวนคร<br>
  ท่านรักษาศีลเช่นไร มีความประพฤติชอบอย่างไร<br>
  เพราะพรหมจรรย์อะไร<br>
  ผลบุญจึงสำเร็จที่ฝ่ามือของท่าน<br>
  (รุกขเทวดาตอบว่า)<br>
  [๒๗๐] เมื่อก่อน เราเป็นช่างหูกอยู่ในโรรุวนคร<br>
  มีความเป็นอยู่แสนจะฝืดเคือง น่าสงสาร<br>
  ในขณะนั้น เราไม่มีอะไรจะให้ทาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๑๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๙. อังกุรเปตวัตถุ<br>
  [๒๗๑] เรือนของเราอยู่ใกล้เรือนของอสัยหเศรษฐีซึ่งเป็นผู้มีศรัทธา<br>
  เป็นใหญ่ในทาน ทำบุญไว้แล้ว มีความละอาย<br>
  [๒๗๒] พวกยาจกวณิพกมีโคตรต่างกัน ไปที่บ้านของเรานั้น<br>
  พากันถามเราถึงเรือนของอสัยหเศรษฐีว่า<br>
  [๒๗๓] ขอความเจริญจงมีแก่ท่านทั้งหลาย<br>
  พวกเราจะไปทางไหน เขาให้ทานกันที่ไหน<br>
  เราถูกพวกยาจกวณิพกถามแล้ว<br>
  จึงได้ชี้บอกเรือนของอสัยหเศรษฐี<br>
  [๒๗๔] ได้ยกมือเบื้องขวาชี้บอกเรือนของอสัยหเศรษฐีว่า<br>
  ท่านทั้งหลายจงไปทางนี้ ความเจริญจักมีแก่ท่านทั้งหลาย<br>
  เขาให้ทานอยู่ที่เรือนของอสัยหเศรษฐีนั่น<br>
  [๒๗๕] เพราะเหตุนั้น ฝ่ามือของเราจึงให้สิ่งที่น่าปรารถนา<br>
  เป็นที่หลั่งออกแห่งวัตถุมีรสอร่อย<br>
  เพราะการทำดีนั้น ผลบุญย่อมสำเร็จที่ฝ่ามือของเรา<br>
  (อังกุรพาณิชถามว่า)<br>
  [๒๗๖] ได้ยินว่า ท่านไม่ได้ให้ทานแก่ใคร ๆ ด้วยมือทั้งสองของตน<br>
  เป็นแต่ร่วมอนุโมทนาทานของผู้อื่น<br>
  ยกมือชี้บอกทางให้<br>
  [๒๗๗] เพราะเหตุนั้น ฝ่ามือของท่านจึงให้สิ่งที่น่าปรารถนา<br>
  เป็นที่หลั่งออกแห่งวัตถุมีรสอร่อย<br>
  เพราะการทำความดีนั้น ผลบุญจึงสำเร็จที่ฝ่ามือของท่าน<br>
  [๒๗๘] ท่านผู้เจริญ อสัยหเศรษฐีผู้เลื่อมใส<br>
  ได้ให้ทานด้วยมือทั้งสองของตน<br>
  ละร่างมนุษย์แล้วไปยังทิศไหนหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๑๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๙. อังกุรเปตวัตถุ<br>
  (รุกขเทวดาตอบว่า)<br>
  [๒๗๙] ข้าพเจ้าไม่รู้ทางไปหรือทางมา<br>
  ของอสัยหเศรษฐีผู้มีรัศมีซ่านออกจากตน<br>
  แต่เราได้ฟังมาในสำนักของท้าวเวสวัณว่า<br>
  อสัยหเศรษฐีได้เป็นสหายของท้าวสักกะ<br>
  (อังกุรพาณิชกล่าวว่า)<br>
  [๒๘๐] บุคคลควรทำความดีแท้<br>
  ควรให้ทานตามสมควร<br>
  ใครเล่าได้เห็นฝ่ามือซึ่งให้สิ่งที่น่าปรารถนาแล้วจักไม่ทำบุญ<br>
  [๒๘๑] เราจากที่นี้ไปถึงเมืองทวารวดี<br>
  จักรีบบำเพ็ญทานซึ่งจักนำความสุขมาให้เราแน่นอน<br>
  [๒๘๒] จักให้ข้าว น้ำ ผ้า ที่อยู่อาศัย บ่อน้ำดื่ม สระน้ำ<br>
  และสะพานในที่เดินลำบากเป็นทาน<br>
  (อังกุรพาณิชถามรุกขเทวดาว่า)<br>
  [๒๘๓] เพราะเหตุไร นิ้วมือของท่านจึงหงิกงอ<br>
  หน้าของท่านจึงบิดเบี้ยว<br>
  และนัยน์ตาทั้งสองจึงเขรอะ(ด้วยขี้ตา)<br>
  ท่านได้ทำบาปอะไรไว้<br>
  (รุกขเทวดานั้นตอบว่า)<br>
  [๒๘๔] เราได้รับแต่งตั้งให้เป็นใหญ่ในการให้ทาน<br>
  ในโรงทานของคหบดีผู้มีรัศมีซ่านออกจากตน<br>
  มีศรัทธา ยังครองเรือนอยู่<br>
  [๒๘๕] เห็นยาจกผู้ต้องการอาหารพากันมาที่โรงทานนั้นแล้ว<br>
  ได้หลีกไปทำหน้างออยู่ ณ ที่ข้างหนึ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๑๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๙. อังกุรเปตวัตถุ<br>
  [๒๘๖] เพราะกรรมนั้น นิ้วของเราจึงหงิกงอ<br>
  หน้าของเราจึงบิดเบี้ยว และนัยน์ตาทั้งสองของเราจึงเขรอะ<br>
  เราได้ทำบาปนั้นไว้<br>
  (อังกุรพาณิชถามว่า)<br>
  [๒๘๗] แน่ะบุรุษเลวทราม สมควรแล้วที่ท่านมีหน้าบิดเบี้ยว<br>
  นัยน์ตาทั้งสองจึงเขรอะ เพราะท่านได้ทำหน้างอต่อทานของผู้อื่น<br>
  [๒๘๘] ทำไม อสัยหเศรษฐีเมื่อจะให้ทาน<br>
  จึงได้มอบข้าว น้ำ ของเคี้ยว ผ้า<br>
  และที่อยู่อาศัยให้ผู้อื่นจัดแจง<br>
  [๒๘๙] เราจากที่นี้ไปถึงเมืองทวาราวดี<br>
  จักรีบบำเพ็ญทานซึ่งจะนำความสุขมาให้แก่เราแน่นอน<br>
  [๒๙๐] จักให้ข้าว น้ำ ผ้า ที่อยู่อาศัย บ่อน้ำ สระน้ำ<br>
  และสะพานในที่ที่เดินลำบากเป็นทาน<br>
  [๒๙๑] อังกุรพาณิชนั้นกลับจากทะเลทรายนั้น<br>
  ไปถึงเมืองทวาราวดีแล้ว<br>
  เริ่มบำเพ็ญทานซึ่งจะนำความสุขมาให้ตน<br>
  [๒๙๒] ได้ให้ข้าว น้ำ ผ้า ที่อยู่อาศัย บ่อน้ำ สระน้ำ<br>
  ด้วยจิตอันเลื่อมใสแล้ว<br>
  [๒๙๓] ช่างกัลบก พ่อครัวชาวมคธพากันป่าวร้องในเรือน<br>
  ของอังกุรพาณิชนั้นทั้งในเวลาเย็นทั้งในเวลาเช้าทุกวันว่า<br>
  ใครหิวจงมารับประทานตามชอบใจ<br>
  ใครกระหายจงมาดื่มตามชอบใจ<br>
  ใครจักนุ่งห่มผ้าจงมานุ่งห่มตามชอบใจ<br>
  ใครต้องการพาหนะเทียมรถจงเลือกพาหนะที่ชอบใจ<br>
  จากหมู่พาหนะเทียมรถนี้แล้วเทียมเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๑๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๙. อังกุรเปตวัตถุ<br>
  [๒๙๔] ใครต้องการร่มจงมาเอาร่มไป<br>
  ใครต้องการของหอมจงมาเอาของหอมไป<br>
  ใครต้องการดอกไม้จงมาเอาดอกไม้ไป<br>
  ใครต้องการรองเท้าจงมาเอารองเท้าไป<br>
  [๒๙๕] ชนย่อมยกย่องเราว่า อังกุรพาณิชนอนเป็นสุข<br>
  สินธุมาณพเอ๋ย เพราะไม่เห็นเหล่าชนผู้ขอ เราจึงนอนเป็นทุกข์<br>
  [๒๙๖] ชนย่อมยกย่องเราว่า อังกุรพาณิชนอนเป็นสุข<br>
  สินธุมาณพเอ๋ย เมื่อวณิพกมีน้อย เราจึงนอนเป็นทุกข์<br>
  (สินธุมาณพได้ฟังดังนั้นจึงกล่าวว่า)<br>
  [๒๙๗] ถ้าท้าวสักกะผู้เป็นใหญ่กว่าชาวดาวดึงส์<br>
  และเป็นใหญ่กว่าชาวโลกทั้งปวง พึงประทานพรแก่ท่าน<br>
  เมื่อท่านจะเลือก ท่านจะเลือกขอพรเช่นไร<br>
  (อังกุรพาณิชกล่าวว่า)<br>
  [๒๙๘] ถ้าท้าวสักกะผู้เป็นใหญ่กว่าชาวดาวดึงส์ พึงประทานพรแก่เรา<br>
  เราจะพึงขอพรว่า เมื่อเราลุกขึ้นแต่เช้า ในเวลาพระอาทิตย์ขึ้น<br>
  ภักษาหารอันเป็นทิพย์และเหล่าชนผู้ขอซึ่งมีศีลพึงปรากฏขึ้น<br>
  [๒๙๙] เมื่อเราให้อยู่ ไทยธรรมไม่พึงสิ้นไป<br>
  ครั้นเราให้ทานนั้นแล้ว ไม่พึงเดือดร้อนในภายหลัง<br>
  เมื่อกำลังให้ พึงยังจิตให้เลื่อมใส<br>
  ข้าพเจ้าพึงเลือกขอพรอย่างนี้กับท้าวสักกะ<br>
  (โสนกบุรุษกล่าวเตือนอังกุรพาณิชว่า)<br>
  [๓๐๐] บุคคลไม่ควรให้ทรัพย์เครื่องปลื้มใจทั้งหมดแก่บุคคลอื่น<br>
  ควรให้ทานและควรรักษาทรัพย์ไว้<br>
  เพราะว่าทรัพย์เท่านั้นประเสริฐกว่าทาน<br>
  เพราะการให้ทานเกินประมาณ สกุลทั้งหลายจะล่มจม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๑๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๙. อังกุรเปตวัตถุ<br>
  [๓๐๑] บัณฑิตทั้งหลายย่อมไม่สรรเสริญการไม่ให้ทานและการให้เกินควร<br>
  เพราะเหตุนั้นแหละ ทรัพย์เท่านั้นประเสริฐกว่าทาน<br>
  ประเพณีแห่งการให้ทานและการไม่ให้<br>
  เป็นธรรมเนียมของบุคคลผู้เป็นนักปราชญ์ พึงเป็นไปโดยพอเหมาะ<br>
  (อังกุรพาณิชกล่าวว่า)<br>
  [๓๐๒] ชาวเราทั้งหลาย ดีหนอ เราพึงให้ทานแน่แท้<br>
  ด้วยว่าสัตบุรุษทั้งหลายผู้สงบระงับพึงคบหาเรา<br>
  เราพึงทำความประสงค์ของวณิพกทั้งปวงให้เต็ม เลี้ยงดูให้อิ่มหนำ<br>
  เปรียบเหมือนฝนตกทำที่ลุ่มทั้งหลายให้เต็ม<br>
  [๓๐๓] บุคคลผู้มีสีหน้าผ่องใส เพราะเห็นเหล่าชนผู้ขอ<br>
  ครั้นให้ทานแล้วมีใจเบิกบาน<br>
  ข้อนั้นเป็นความสุขของบุคคลผู้อยู่ครองเรือน<br>
  [๓๐๔] บุคคลผู้มีสีหน้าผ่องใส เพราะเห็นเหล่าชนผู้ขอ<br>
  ครั้นให้ทานแล้วมีใจเบิกบาน<br>
  นี้เป็นความถึงพร้อมแห่งยัญ(บุญ)<br>
  [๓๐๕] ก่อนแต่ให้ก็มีใจดี<br>
  เมื่อกำลังให้ก็ทำจิตให้เลื่อมใส<br>
  ครั้นให้แล้วก็มีใจเบิกบาน <br>
  นี้เป็นความถึงพร้อมแห่งยัญ<br>
  (พระสังคีติกาจารย์ทั้งหลายกล่าวเป็นคาถาว่า)<br>
  [๓๐๖] ในเรือนของอังกุรพาณิชผู้มุ่งบุญ<br>
  เขาให้โภชนะแก่หมู่ชนวันละ ๖๐,๐๐๐ เล่มเกวียนเป็นนิตย์<br>
  [๓๐๗] พ่อครัว ๓,๐๐๐ คนประดับด้วยต่างหูแก้วมณี<br>
  เป็นผู้ขวนขวายในการให้ทาน<br>
  พากันเข้าไปอาศัยอังกุรพาณิชเลี้ยงชีพ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๑๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๙. อังกุรเปตวัตถุ<br>
  [๓๐๘] มาณพ ๖๐,๐๐๐ คนประดับด้วยต่างหูแก้วมณี<br>
  ช่วยกันผ่าฟืนในมหาทานของอังกุรพาณิช<br>
  [๓๐๙] นารี ๑๖,๐๐๐ คนประดับด้วยเครื่องประดับทั้งปวง<br>
  ช่วยกันบดเครื่องเทศ(สำหรับปรุงอาหาร)<br>
  ในมหาทานของอังกุรพาณิช<br>
  [๓๑๐] นารีอีก ๑๖,๐๐๐ คนประดับด้วยเครื่องประดับทั้งปวง<br>
  ถือทัพพีเข้าไปยืนคอยรับใช้ในมหาทานของอังกุรพาณิช<br>
  [๓๑๑] อังกุรพาณิชนั้นได้ให้ของเป็นอันมาก<br>
  แก่คนจำนวนมากโดยประการต่าง ๆ<br>
  ได้ทำความเคารพและความเลื่อมใสในกษัตริย์ด้วยมือของตนบ่อย<br>
  ให้ทานโดยประการต่าง ๆ สิ้นกาลนาน<br>
  [๓๑๒] อังกุรพาณิชบำเพ็ญมหาทานให้เป็นไปแล้วตลอดเดือน<br>
  ตลอดปักษ์ ตลอดฤดู ตลอดปีเป็นอันมาก ตลอดกาลนาน<br>
  [๓๑๓] อังกุรพาณิชนั้นได้ให้ทาน บูชาแล้วอย่างนี้ตลอดกาลนาน<br>
  ละร่างมนุษย์แล้ว ได้ไปบังเกิดในภพดาวดึงส์<br>
  [๓๑๔] อินทกมาณพถวายภิกษาทัพพีหนึ่งแก่พระอนุรุทธเถระ<br>
  ละร่างมนุษย์แล้วได้ไปบังเกิดในภพดาวดึงส์<br>
  [๓๑๕] แต่อินทกเทพบุตรรุ่งเรืองยิ่งกว่าอังกุรเทพบุตร<br>
  โดยฐานะ ๑๐ อย่าง คือ<br>
  รูป เสียง กลิ่น รส โผฏฐัพพะที่น่ารื่นรมย์ใจ<br>
  [๓๑๖] อายุ ยศ วรรณะ สุข และความเป็นใหญ่ยิ่ง<br>
  (พระผู้มีพระภาคตรัสถามว่า) อังกุระ<br>
  ท่านให้มหาทานสิ้นกาลนาน<br>
  มาในสำนักของเรา ไฉนจึงนั่งอยู่ไกลนัก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๑๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๙. อังกุรเปตวัตถุ<br>
  [๓๑๗] ครั้งที่พระพุทธเจ้าซึ่งเป็นบุรุษผู้สูงสุด<br>
  ประทับอยู่ที่บัณฑุกัมพลศิลาอาสน์๑<br>
  ที่โคนต้นปาริฉัตตกพฤษ์ ณ ภพดาวดึงส์<br>
  [๓๑๘] เทวดาในหมื่นโลกธาตุพากันมานั่งประชุม<br>
  เฝ้าพระสัมมาสัมพุทธเจ้าซึ่งประทับอยู่บนยอดเขา<br>
  [๓๑๙] ไม่มีเทวดาตนไหนมีผิวพรรณงามรุ่งเรือง<br>
  ยิ่งกว่าพระสัมมาสัมพุทธเจ้า<br>
  พระสัมมาสัมพุทธเจ้าเท่านั้นงดงามรุ่งเรืองยิ่งกว่าเทวดาทั้งปวง<br>
  [๓๒๐] ครั้งนั้น อังกุรเทพบุตรนี้อยู่ในที่ไกล ๑๒ โยชน์<br>
  จากที่พระศาสดาประทับอยู่<br>
  ส่วนอินทกเทพบุตรนั่งในที่ใกล้พระสัมมาสัมพุทธเจ้า รุ่งเรืองยิ่งกว่า<br>
  [๓๒๑] พระสัมมาสัมพุทธเจ้าทอดพระเนตรเห็น<br>
  อังกุรเทพบุตรและอินทกเทพบุตร<br>
  เมื่อจะทรงประกาศพระทักขิไณยบุคคล<br>
  จึงได้ตรัสพระพุทธพจน์นี้ว่า<br>
  [๓๒๒] อังกุรเทพบุตร ท่านให้มหาทานสิ้นกาลนาน<br>
  มาในสำนักของเรา ไฉนจึงนั่งอยู่ไกลนัก<br>
  [๓๒๓] อังกุรเทพบุตรผู้อันพระสัมมาสัมพุทธเจ้า<br>
  ผู้อบรมพระองค์เองทรงตักเตือนแล้ว<br>
  ได้กราบทูลดังนี้ว่า จะประสงค์อะไรด้วยทานของข้าพระองค์นั้น<br>
  ซึ่งว่างจากพระทักขิไณยบุคคล<br>
  [๓๒๔] อินทกเทพบุตรนี้ให้ทานนิดหน่อย<br>
  รุ่งเรืองยิ่งกว่าข้าพระองค์<br>
  ดังดวงจันทร์รุ่งเรืองยิ่งกว่าหมู่ดาว<br><br>เชิงอรรถ :<br>
  ๑ แท่นหินที่มีสีเหมือนผ้ากัมพล (สีเหลือง)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๑๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑๐. อุตตรมาตุเปติวัตถุ<br>
  (อินทกเทพบุตรกราบทูลว่า)<br>
  [๓๒๕] พืชแม้มากที่บุคคลหว่านลงในนาดอน<br>
  ย่อมมีผลไม่ไพบูลย์ ทั้งไม่ทำชาวนาให้ปลื้มใจ ฉันใด<br>
  [๓๒๖] ทานมากมายที่บุคคลตั้งไว้ในบุคคลผู้ทุศีล<br>
  ย่อมมีผลไม่ไพบูลย์ ทั้งไม่ทำทายกให้ปลื้มใจ ก็ฉันนั้นเหมือนกัน<br>
  [๓๒๗] พืชแม้น้อยที่บุคคลหว่านลงในนาดี<br>
  เมื่อฝนตกสม่ำเสมอ ผลย่อมทำชาวนาให้ปลื้มใจ ฉันใด<br>
  [๓๒๘] อุปการะแม้น้อยที่บุคคลทำแล้วในท่านผู้มีศีล<br>
  มีคุณความดี ผู้คงที่ บุญย่อมกลับมีผลมาก ฉันนั้นเหมือนกัน<br>
  [๓๒๙] ควรเลือกให้ทานในเขตที่บุคคลให้แล้วมีผลมาก<br>
  ทายกเลือกให้ทานแล้ว จึงไปสู่สวรรค์<br>
  [๓๓๐] ทานที่เลือกให้พระสุคตทรงสรรเสริญ<br>
  ทานที่ทายกให้ในพระทักขิไณยบุคคลทั้งหลายซึ่งยังอยู่ในมนุษยโลกนี้<br>
  ย่อมมีผลมาก เหมือนพืชที่หว่านลงในนาดี<br>
  อังกุรเปตวัตถุที่ ๙ จบ</p>
<p> ๑๐. อุตตรมาตุเปติวัตถุ<br>
  เรื่องนางเปรตมารดาของอุตตรมาณพ<br>
  [๓๓๑] นางเปรตผู้มีผิวพรรณน่าเกลียดน่ากลัว<br>
  เข้าไปหาภิกษุนั้นผู้อยู่ในที่พักกลางวัน<br>
  ซึ่งนั่งอยู่ที่ริมฝั่งแม่น้ำคงคา<br>
  [๓๓๒] นางมีผมยาวห้อยลงมาจรดพื้นดิน<br>
  มีผมปกคลุมอยู่แล้ว<br>
  ได้กล่าวกับสมณะนั้นดังนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๑๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑๐. อุตตรมาตุเปติวัตถุ<br>
  [๓๓๓] ตั้งแต่ดิฉันตายจากมนุษยโลกเป็นเวลา ๕๕ ปีแล้ว<br>
  ยังไม่ได้กินข้าวและดื่มน้ำเลย<br>
  ขอท่านจงให้น้ำดื่มแก่ดิฉันผู้กระหายน้ำด้วยเถิด เจ้าค่ะ<br>
  (ภิกษุนั้นกล่าวว่า)<br>
  [๓๓๔] แม่น้ำคงคานี้มีน้ำเย็น ไหลมาจากภูเขาหิมพานต์<br>
  เธอจงตักน้ำจากแม่น้ำคงคานั้นดื่มเถิด จะมาขอเราทำไม<br>
  (นางเปรตนั้นตอบว่า)<br>
  [๓๓๕] ท่านผู้เจริญ ถ้าดิฉันตักน้ำในแม่น้ำคงคาดื่มเอง<br>
  น้ำนั้นจะกลายเป็นเลือด (เพราะผลแห่งบาปกรรม)ของดิฉัน<br>
  เพราะฉะนั้น ดิฉันจึงขอน้ำดื่ม<br>
  (ภิกษุนั้นถามว่า)<br>
  [๓๓๖] เมื่อก่อนเธอได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไรน้ำในแม่น้ำคงคาจึงกลายเป็นเลือดปรากฏแก่เธอ<br>
  (นางเปรตนั้นตอบว่า)<br>
  [๓๓๗] ดิฉันมีลูกชายคนหนึ่งชื่ออุตตระ เป็นอุบาสกมีศรัทธา<br>
  และเขาได้ถวายจีวร บิณฑบาต ที่นอน ที่นั่ง และยาสำหรับแก้ไข้<br>
  แก่สมณะทั้งหลายด้วยความไม่พอใจของดิฉัน<br>
  [๓๓๘] ดิฉันถูกความตระหนี่ครอบงำ ได้ด่าเขาว่า<br>
  [๓๓๙] เจ้าถวายจีวร บิณฑบาต ที่นอน ที่นั่ง<br>
  และยาสำหรับแก้ไข้ ด้วยความไม่พอใจของแม่<br>
  [๓๔๐] เจ้าอุตตระ สิ่งนั้นจงกลายเป็นเลือดปรากฏแก่เจ้าในปรโลก<br>
  เพราะผลกรรมนั้นน้ำในแม่น้ำคงคาจึงกลายเป็นเลือดปรากฏแก่ดิฉัน<br>
  อุตตรมาตุเปติวัตถุที่ ๑๐ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๒๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑๑. สุตตเปตวัตถุ<br>
  ๑๑. สุตตเปตวัตถุ<br>
  เรื่องหญิงผู้ถวายด้ายได้ไปอยู่กับเปรต<br>
  (หญิงคนหนึ่งไปอยู่กับเวมานิกเปรตเป็นเวลา ๗๐๐ ปี เกิดความเบื่อหน่าย<br>
  จึงกล่าวกับเวมานิกเปรตนั้นว่า)<br>
  [๓๔๑] เมื่อก่อน ฉันได้ถวายด้ายแก่ภิกษุซึ่งเข้าไปขอถึงเรือนของฉัน<br>
  ฉันได้เสวยวิบากซึ่งเป็นผลแห่งการถวายด้ายนั้น<br>
  อนึ่ง ผ้ามากมายหลายโกฏิบังเกิดมีแก่ฉัน<br>
  [๓๔๒] วิมานของฉันดารดาษไปด้วยดอกไม้ น่ารื่นรมย์ แสนจะงดงาม<br>
  ทั้งเทพบุตรเทพธิดาพากันมาชมไม่ขาดสาย<br>
  ฉันเลือกใช้สอยนุ่งและห่มตามปรารถนาถึงเพียงนี้<br>
  สรรพวัตถุซึ่งเป็นอุปกรณ์เครื่องปลื้มใจมากมายก็ยังไม่สิ้นไป<br>
  [๓๔๓] ฉันได้รับความสุขและความสำราญในวิมานนี้<br>
  เพราะอาศัยวิบากแห่งกรรมนั้นเอง<br>
  กลับไปยังมนุษยโลกแล้วจักทำบุญให้มากขึ้น<br>
  ลูกเจ้า ขอเจ้าจงนำฉันกลับไปยังมนุษยโลกเถิด<br>
  (เวมานิกเปรตกล่าวว่า)<br>
  [๓๔๔] ท่านมาอยู่ในวิมานนี้กว่า ๗๐๐ ปี เป็นคนแก่เฒ่าแล้ว<br>
  จะไปอยู่ในมนุษยโลกทำไม อนึ่ง ญาติของท่านตายไปหมดแล้ว<br>
  ท่านจากเปตโลกนี้ไปยังมนุษยโลกนั้นแล้วจักทำอะไรได้<br>
  (หญิงนั้นกล่าวว่า)<br>
  [๓๔๕] เมื่อฉันอยู่ที่วิมานนี้ ๗ ปี๑ ได้เสวยทิพสมบัติและความสุข<br>
  อิ่มหนำแล้วกลับไปยังมนุษยโลกตามเดิม จักทำบุญให้มาก<br>
  ลูกเจ้า ขอท่านจงนำฉันไปส่งยังมนุษยโลกเถิด<br><br>เชิงอรรถ :<br>
  ๑ คำว่า ๗ ปี ในที่นี้หมายถึง ๗๐๐ ปี นั้นเอง เพราะผู้ที่เสวยความสุขอันเป็นทิพย์
  ย่อมไม่กำหนด<br>
  วันเวลาที่ผ่านไป (ขุ.เป.อ. ๓๔๕/๑๕๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๒๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑๒. กัณณมุณฑเปติวัตถุ<br>
  [๓๔๖] เวมานิกเปรตนั้นจับแขนหญิงนั้น<br>
  นำกลับไปส่งยังบ้านที่นางเกิดและเจริญวัย<br>
  แล้วพูดกับหญิงนั้นซึ่งกลายเป็นหญิงแก่มีกำลังน้อยที่สุดว่า<br>
  เธอจงบอกชนแม้อื่นในที่นี้ว่า<br>
  ท่านทั้งหลายจงทำบุญจะได้รับความสุข<br>
  [๓๔๗] มนุษย์ทั้งหลายย่อมเดือดร้อนเหมือนเปรตทั้งหลายที่เราเห็นแล้ว<br>
  เดือดร้อนอยู่เพราะไม่ได้ทำกรรมดีไว้<br>
  ก็หมู่สัตว์คือเทวดาและมนุษย์ทำกรรมมีสุขเป็นวิบากแล้ว<br>
  เป็นผู้ดำรงอยู่ในความสุข<br>
  สุตตเปตวัตถุที่ ๑๑ จบ</p>
<p> ๑๒. กัณณมุณฑเปติวัตถุ<br>
  เรื่องนางเปรตผู้ถูกสุนัขกัณณมุณฑกัดกินเนื้อ<br>
  (พระเจ้าพาราณสีตรัสถามนางเวมานิกเปรตว่า)<br>
  [๓๔๘] สระโบกขรณีมีน้ำใสเย็น มีบันไดทองคำ<br>
  มีพื้นดาดด้วยทรายทองคำ<br>
  ในสระโบกขรณีนั้นมีต้นไม้สวยงาม มีกลิ่นหอมยวนใจ<br>
  [๓๔๙] ดาดดื่นไปด้วยหมู่ไม้นานาพันธุ์<br>
  ตลบอบอวลไปด้วยกลิ่นหอมต่าง ๆ<br>
  ดารดาษไปด้วยบัวนานาชนิด รายล้อมไปด้วยบัวขาว<br>
  [๓๕๐] มีกลิ่นหอมเจริญใจ<br>
  ยามต้องลมรำเพยพัดก็โชยกลิ่นหอมระรื่นฟุ้งขจรไป<br>
  ระงมไปด้วยเสียงหงส์และนกกะเรียน<br>
  นกจักรพาก๑มาส่งเสียงร้องไพเราะจับใจ<br><br>เชิงอรรถ :<br>
  ๑ นกชนิดหนึ่ง อยู่ในวงศ์นกเป็ดน้ำ (พจนานุกรม ฉบับราชบัณฑิตยสถาน พ.ศ. ๒๕๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๒๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑๒. กัณณมุณฑเปติวัตถุ<br>
  [๓๕๑] ขวักไขว่ไปด้วยฝูงทิชาชาติ๑นานาชนิด<br>
  มีเสียงร้องของนกนานาชนิด ไพเราะจับใจ<br>
  มีไม้ผล ไม้ดอกนานาพันธุ์<br>
  [๓๕๒] ไม่มีเมืองใดในมนุษย์เหมือนเมืองของท่านนี้<br>
  ปราสาทของท่านมีมาก สำเร็จแล้วด้วยทองคำและเงิน<br>
  ส่องแสงสว่างโชติช่วงโดยรอบทั้ง ๔ ทิศ<br>
  [๓๕๓] ทาสี ๕๐๐ คน ประดับด้วยกำไลทองคำ<br>
  นุ่งห่มผ้าทองคำ คอยบำเรอท่าน<br>
  [๓๕๔] ท่านมีบัลลังก์ทองคำและเงินจำนวนมาก<br>
  ปูลาดด้วยหนังชะมดและผ้าโกเชาว์๒ ที่เขาจัดเตรียมไว้แล้ว<br>
  [๓๕๕] ท่านจะเข้าบรรทมบนบัลลังก์ใดก็สำเร็จสมประสงค์ทุกอย่าง<br>
  เมื่อถึงเที่ยงคืน ท่านลุกจากบัลลังก์นั้นไป<br>
  [๓๕๖] ลงไปสู่สวนรอบสระโบกขรณี<br>
  ยืนอยู่ที่ริมสระนั้นซึ่งมีหญ้าเขียวอ่อนนุ่ม<br>
  [๓๕๗] ทันใดนั้น สุนัขชื่อกัณณมุณฑกะก็ขึ้นมาจากสระนั้น<br>
  กัดอวัยวะน้อยใหญ่ของท่าน<br>
  เมื่อใดท่านถูกสุนัขกัดกินเหลือแต่ร่างกระดูก<br>
  เมื่อนั้น ท่านจึงลงสู่สระโบกขรณี<br>
  ร่างกายก็กลับเป็นเหมือนเดิม<br>
  [๓๕๘] ภายหลังจากเวลาที่ลงสระโบกขรณี<br>
  ท่านกลับมีอวัยวะน้อยใหญ่บริบูรณ์ งดงาม ดูน่ารัก<br>
  นุ่งห่มผ้า มาสู่สำนักเรา<br><br>เชิงอรรถ :<br>
  ๑ นก ได้ชื่อว่า ทิชาชาติ เพราะเกิด ๒ หน คือ คลอดจากท้องมารดาเป็นฟองไข่หนหนึ่ง
  และถูกฟักจน<br>
  คลอดเป็นตัวอีกหนหนึ่ง<br>
  ๒ พรมที่ทำด้วยขนแกะที่มีขนยาว (ขุ.เป.อ. ๓๕๔/๑๖๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๒๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑๒. กัณณมุณฑเปติวัตถุ<br>
  [๓๕๙] เมื่อก่อนท่านได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไร<br>
  สุนัขกัณณมุณฑกะจึงกัดกินอวัยวะน้อยใหญ่ของท่าน<br>
  (นางเวมานิกเปรตกราบทูลว่า)<br>
  [๓๖๐] มีคหบดีคนหนึ่ง เป็นอุบาสก มีศรัทธา อยู่ในเมืองกิมพิลา<br>
  หม่อมฉันเป็นภรรยาของเขา เป็นคนทุศีล ประพฤตินอกใจเขา<br>
  [๓๖๑] เมื่อหม่อมฉันประพฤตินอกใจเขา<br>
  สามีจึงพูดดังนี้ว่า การที่เธอประพฤตินอกใจฉันแล้วปกปิดไว้<br>
  เป็นการไม่เหมาะ ไม่สมควร<br>
  [๓๖๒] และหม่อมฉันนั้นได้กล่าวเท็จสาบานอย่างร้ายแรงว่า<br>
  ฉันไม่ได้ประพฤตินอกใจท่านทางกายหรือทางใจ<br>
  [๓๖๓] ถ้าฉันประพฤตินอกใจท่านทางกายหรือทางใจ<br>
  ขอให้สุนัขกัณณมุณฑกะตัวนี้จงกัดกินอวัยวะน้อยใหญ่ของฉันเถิด<br>
  [๓๖๔] ผลกรรมชั่วและการกล่าวเท็จทั้งสองนั้น<br>
  หม่อมฉันได้เสวยแล้วเป็นเวลา ๗๐๐ ปี<br>
  เพราะกรรมอันชั่วช้าสุนัขกัณณมุณฑกะ<br>
  จึงกัดกินอวัยวะน้อยใหญ่ของหม่อมฉัน<br>
  [๓๖๕] ขอเดชะพระองค์ผู้ประเสริฐ<br>
  พระองค์ทรงมีอุปการะแก่หม่อมฉันมาก<br>
  เสด็จมา ณ ที่นี้เพื่อประโยชน์แก่หม่อมฉัน<br>
  หม่อมฉันพ้นแล้วจากสุนัขกัณณมุณฑกะ<br>
  หายโศก ไม่มีภัยแต่ที่ไหน ๆ<br>
  [๓๖๖] ขอเดชะ หม่อมฉันขอถวายบังคมพระองค์<br>
  ขอประนมอัญชลีวิงวอนว่า ขอพระองค์จงเสวยกามสุขอันเป็นทิพย์<br>
  รื่นรมย์อยู่กับหม่อมฉันเถิดเพคะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๒๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑๓. อุพพรีเปตวัตถุ<br>
  (พระราชาตรัสว่า)<br>
  [๓๖๗] ฉันเสวยกามสุขอันเป็นทิพย์และรื่นรมย์กับเธอแล้ว<br>
  เชิญเถิดนางงาม ฉันอ้อนวอนเธอ<br>
  ขอจงรีบนำฉันกลับเถิด<br>
  กัณณมุณฑเปติวัตถุที่ ๑๒ จบ</p>
<p> ๑๓. อุพพรีเปตวัตถุ<br>
  เรื่องพระนางอุพพรีกับเปรต<br>
  [๓๖๘] พระเจ้าพรหมทัตผู้เป็นใหญ่ในแคว้นปัญจาละ<br>
  เมื่อวันคืนล่วงไป ๆ พระองค์เสด็จสวรรคตแล้ว<br>
  [๓๖๙] พระนางอุพพรีมเหสีของพระองค์<br>
  เสด็จไปยังพระเมรุมาศแล้วทรงกรรแสงอยู่<br>
  เมื่อไม่เห็นพระเจ้าพรหมทัต ก็ทรงกรรแสงว่า พรหมทัต ๆ<br>
  [๓๗๐] อนึ่งดาบส๑ ผู้เป็นมุนี สมบูรณ์ด้วยจรณะ ได้มาที่นั้น<br>
  และได้ถามชนทั้งหลายที่มาประชุมกันในที่นั้นว่า<br>
  [๓๗๑] นี่เป็นเมรุมาศของใครซึ่งตลบอบอวลไปด้วยกลิ่นหอมต่าง ๆ<br>
  หญิงนี้เป็นภรรยาของใคร เมื่อไม่เห็นพระเจ้าพรหมทัตผู้เป็นใหญ่<br>
  ซึ่งเสด็จจากมนุษยโลกนี้ไปไกล<br>
  คร่ำครวญอยู่ว่า พรหมทัต ๆ<br>
  [๓๗๒] ฝ่ายชนที่มาประชุมกันอยู่ในที่นั้นตอบว่า<br>
  ท่านผู้เจริญ ผู้นิรทุกข์ นี่เป็นพระเมรุมาศของพระเจ้าพรหมทัต<br>
  หญิงนี้เป็นพระมเหสีของท้าวเธอ<br><br>เชิงอรรถ :<br>
  ๑ ผู้บำเพ็ญเพียรเผากิเลส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๒๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑๓. อุพพรีเปตวัตถุ<br>
  [๓๗๓] นี่เป็นพระเมรุมาศของท้าวเธอ<br>
  ซึ่งตลบอบอวลไปด้วยกลิ่นหอมต่าง ๆ<br>
  หญิงนี้เป็นพระมเหสีของท้าวเธอ<br>
  เมื่อไม่เห็นพระเจ้าพรหมทัตพระราชสวามี<br>
  ซึ่งเสด็จจากมนุษยโลกนี้ไปไกล<br>
  จึงทรงกรรแสงอยู่ว่า พรหมทัต ๆ<br>
  (ดาบสจึงทูลถามว่า)<br>
  [๓๗๔] พระราชาผู้มีพระนามว่าพรหมทัต ๘๖,๐๐๐ พระองค์<br>
  ถูกเผาในป่าช้านี้<br>
  บรรดาพระเจ้าพรหมทัตเหล่านั้น<br>
  พระนางทรงกรรแสงถึงพระเจ้าพรหมทัตองค์ไหน<br>
  (พระนางอุพพรีตรัสตอบว่า)<br>
  [๓๗๕] ท่านผู้เจริญ ดิฉันเศร้าโศกถึงพระราชา<br>
  ผู้เป็นพระราชโอรสของพระเจ้าจูฬนี<br>
  เป็นใหญ่ในแคว้นปัญจาละ ซึ่งเป็นพระราชสวามี<br>
  ทรงประทานสิ่งของที่น่าปรารถนาทุกอย่าง<br>
  (ดาบสทูลถามว่า)<br>
  [๓๗๖] พระราชาทุกพระองค์ทรงพระนามว่าพรหมทัตเหมือนกันทั้งหมด<br>
  เป็นพระราชโอรสของพระเจ้าจูฬนี<br>
  ทรงเป็นใหญ่ในแคว้นปัญจาละ<br>
  [๓๗๗] พระนางเป็นพระมเหสีของพระราชาเหล่านั้นทุกพระองค์โดยลำดับ<br>
  เหตุไรจึงละเว้นพระราชาองค์ก่อน ๆ เสีย<br>
  แล้วมาเศร้าโศกถึงพระราชาองค์สุดท้ายเล่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๒๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๒. อุพพริวรรค] ๑๓. อุพพรีเปตวัตถุ<br>
  (พระนางอุพพรีตรัสตอบว่า)<br>
  [๓๗๘] ท่านผู้นิรทุกข์ ตลอดเวลาอันยาวนาน<br>
  ดิฉันเกิดเป็นสตรีเท่านั้น(ไม่เคยเกิดเป็นบุรุษบ้างหรือ)<br>
  ท่านพูดถึงแต่การที่ดิฉันเป็นสตรี<br>
  ในการเวียนว่ายตายเกิดเป็นอันมาก<br>
  (ดาบสทูลตอบว่า)<br>
  [๓๗๙] บางคราวพระนางเกิดเป็นสตรี<br>
  บางคราวเกิดเป็นบุรุษ<br>
  บางคราวเกิดเป็นปศุสัตว์<br>
  ที่สุดแห่งอัตภาพทั้งหลายที่ผ่านมาที่เข้าถึงความเป็นหญิงเป็นต้นนั้น<br>
  ย่อมไม่ปรากฏอย่างนี้<br>
  (พระนางอุพพรีตรัสว่า)<br>
  [๓๘๐] ท่านช่วยรดดิฉันผู้เร่าร้อนให้สงบ<br>
  ดับความกระวนกระวายทั้งหมด<br>
  เหมือนคนใช้น้ำราดดับไฟที่ติดเปรียง<br>
  [๓๘๑] ผู้ที่ช่วยให้ดิฉันผู้กำลังเศร้าโศกถึงพระสวามีให้บรรเทาลงได้<br>
  ชื่อว่าได้ช่วยถอนลูกศรคือความโศกที่เสียบหทัยของดิฉันแล้วหนอ<br>
  [๓๘๒] พระมหามุนี ดิฉันซึ่งท่านถอนลูกศรคือความโศกได้แล้ว<br>
  ก็เย็นสงบ ไม่เศร้าโศก ไม่กรรแสงอีก<br>
  เพราะได้ฟังคำของท่าน<br>
  [๓๘๓] พระนางอุพพรีฟังคำสุภาษิตของดาบสผู้เป็นสมณะนั้นแล้ว<br>
  ถือบาตรจีวรออกบวชเป็นบรรพชิต<br>
  [๓๘๔] ครั้นออกบวชแล้วเป็นผู้สงบ เจริญเมตตาจิต <br>
  เพื่อบังเกิดในพรหมโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๒๗ }</span></p><hr><p>
  พระสุตตันตปิฎก ขุททกนิกาย เปตวัตถุ[๒. อุพพริวรรค] รวมเรื่องเปรตที่มีในวรรค<br>
  [๓๘๕] พระนางเมื่อเที่ยวจากบ้านหนึ่งไปยังบ้านหนึ่ง<br>
  ไปยังนิคมและราชธานีทั้งหลาย<br>
  ได้เสด็จสวรรคตที่บ้านอุรุเวลา<br>
  [๓๘๖] พระนางเบื่อหน่ายการเกิดเป็นหญิง<br>
  เจริญเมตตาจิตเพื่อบังเกิดในพรหมโลก<br>
  จึงได้เป็นผู้เข้าถึงพรหมโลกแล้ว<br>
  อุพพรีเปตวัตถุที่ ๑๓ จบ<br>
  อุพพริวรรคที่ ๒ จบ</p>
<p> รวมเรื่องเปรตที่มีในวรรคนี้ คือ<br>
<br>
   ๑. สังสารโมจกเปติวัตถุ   ๒. สารีปุตตเถรมาตุเปติวัตถุ<br>
   ๓. มัตตาเปติวัตถุ  ๔. นันทาเปติวัตถุ<br>
   ๕. มัฏฐกุณฑลีเปตวัตถุ  ๖. กัณหเปตวัตถุ<br>
   ๗. ธนปาลเสฏฐิเปตวัตถุ  ๘. จูฬเสฏฐิเปตวัตถุ<br>
   ๙. อังกุรเปตวัตถุ ๑๐. อุตตรมาตุเปติวัตถุ<br>
   ๑๑. สุตตเปตวัตถุ ๑๒. กัณณมุณฑเปติวัตถุ<br>
   ๑๓. อุพพรีเปตวัตถุ<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๒๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๑. อภิชชมานเปตวัตถุ<br>
  ๓. จูฬวรรค<br>
  หมวดเล็ก<br>
  ๑. อภิชชมานเปตวัตถุ<br>
  เรื่องเปรตผู้เดินทวนกระแสน้ำอันไหลไม่ขาดสาย<br>
  (โกลิยมหาอำมาตย์ของพระเจ้าพิมพิสาร ถามเปรตตนหนึ่งว่า)<br>
  [๓๘๗] ท่านเปลือยกาย เหมือนกับเปรตครึ่งท่อน<br>
  ทัดทรงดอกไม้ ตกแต่งร่างกาย<br>
  เดินอยู่ในที่นี้ ซึ่งมีน้ำในแม่น้ำคงคาไหลไม่ขาดสาย<br>
  ท่านจักไปไหนนะเปรต ท่านอยู่ประจำที่ไหน<br>
  (พระสังคีติกาจารย์กล่าวคาถาเหล่านี้ว่า)<br>
  [๓๘๘] เปรตนั้นกล่าวว่า ข้าพเจ้าจักไปยังบ้านจุนทัฏฐิละ<br>
  ซึ่งอยู่ในระหว่างวาสภคามกับกรุงพาราณสี<br>
  [๓๘๙] อนึ่งมหาอำมาตย์ซึ่งปรากฏชื่อว่า โกลิยะ เห็นเปรตนั้นแล้ว<br>
  จึงได้ให้ข้าวสัตตุ๑และผ้าสีเหลืองคู่หนึ่งแก่เปรต<br>
  [๓๙๐] เมื่อเรือหยุด ได้สั่งให้สิ่งของเหล่านั้นแก่อุบาสกผู้เป็นช่างกัลบก<br>
  ผ้านุ่งผ้าห่มก็ปรากฏแก่เปรตทันที<br>
  ในขณะที่มหาอำมาตย์ได้ให้ผ้าคู่หนึ่งแก่อุบาสกซึ่งเป็นช่างกัลบก<br>
  [๓๙๑] ลำดับนั้น เปรตนั้นนุ่งห่มผ้าเรียบร้อย<br>
  ทัดทรงดอกไม้ ตกแต่งร่างกายอย่างสวยงาม<br>
  ทักษิณาย่อมสำเร็จแก่เปรตผู้ดำรงอยู่ในฐานะ๒<br>
  เพราะฉะนั้นผู้มีปัญญาพึงให้ทานบ่อย ๆ เพื่ออนุเคราะห์เปรตทั้งหลาย<br><br>เชิงอรรถ :<br>
  ๑ ข้าวตู คือข้าวตากคั่วแล้วตำเป็นผงเคล้ากับน้ำตาลและมะพร้าว (ขุ.เป.อ. ๓๘๙/๑๘๑)<br>
  ๒ เปรตที่อยู่ในฐานะที่จะรับส่วนบุญที่ผู้อื่นอุทิศให้ เช่น ขุปปิปาสิกเปรต เปรตที่หิวกระหายอยู่เป็นนิตย์<br>
  วันตาสเปรต เปรตที่กินน้ำมูกน้ำลายที่เขาบ้วนทิ้งแล้ว ปรทัตตูปชีวิเปรต เปรตที่อาศัยอาหารที่คนอื่น<br>
  เขาให้ นิชฌามตัณหิกเปรต เปรตที่ถูกตัณหาแผดเผา เป็นต้น (ขุ.ขุ.อ. ๑๒/๑๙๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๒๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๑. อภิชชมานเปตวัตถุ<br>
  [๓๙๒] เปรตเหล่าอื่นบางพวกนุ่งผ้าขี้ริ้วขาดรุ่งริ่ง<br>
  บางพวกนุ่งเส้นผม หลีกไปยังทิศน้อยใหญ่เพื่อหาอาหาร<br>
  [๓๙๓] บางพวกวิ่งไปแม้ในที่ไกล กลับมาโดยไม่ได้อะไรเลย<br>
  บางพวกหิวจัดจนเป็นลมล้มสลบกลิ้งไปบนพื้นดิน<br>
  [๓๙๔] บางพวกไม่ได้ทำความดีไว้ในชาติก่อน ไม่ได้อะไรเลย<br>
  ล้มกลิ้งบนพื้นดินเหมือนถูกไฟเผาอยู่กลางแดด<br>
  ประสบความเดือดร้อน คร่ำครวญว่า<br>
  [๓๙๕] ในชาติก่อน พวกเราเป็นหญิงแม่เรือน<br>
  เป็นมารดาทารกในตระกูล เป็นคนมีบาป<br>
  เมื่อไทยธรรมมีอยู่ ไม่ได้ทำที่พึ่งให้แก่ตน<br>
  [๓๙๖] แม้ข้าวและน้ำมีมากแต่เราไม่ได้แจกจ่ายให้ทาน<br>
  และไม่ได้ถวายอะไรแก่บรรพชิตผู้ปฏิบัติชอบ<br>
  [๓๙๗] อยากทำแต่กรรมที่คนดีไม่พึงทำ เป็นคนเกียจคร้าน<br>
  ใคร่แต่ความสำราญและกินจุ<br>
  แม้ผู้ที่ให้ก้อนข้าวปฏิคาหกเพียงคำหนึ่ง ตนก็ยังด่า<br>
  [๓๙๘] เรือน คนรับใช้ชายหญิง<br>
  และผ้าอาภรณ์เหล่านั้นเป็นของพวกเรา<br>
  แต่คนเหล่าอื่นเอาไปใช้สอย <br>
  พวกเราจึงประสบแต่ทุกข์<br>
  [๓๙๙] ช่างจักสานก็ดี ช่างหนังก็ดี<br>
  คนประทุษร้ายมิตรก็ดี คนจัณฑาลก็ดี<br>
  คนกำพร้าก็ดี ช่างกัลบกก็ดี มักถูกดูหมิ่นอยู่ร่ำไป<br>
  [๔๐๐] เปรตทั้งหลายจุติจากเปตวิสัยแล้ว<br>
  ย่อมเกิดในตระกูลเหล่านั้น ซึ่งเป็นตระกูลต่ำและขัดสน<br>
  นี้เป็นที่เกิดสำหรับคนตระหนี่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๓๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๑. อภิชชมานเปตวัตถุ<br>
  [๔๐๑] ส่วนคนทั้งหลายทำความดีไว้ในชาติปางก่อน<br>
  มีปกติให้ ปราศจากความตระหนี่<br>
  พวกเขาย่อมทำสวรรค์ให้เต็มบริบูรณ์<br>
  และเปล่งรัศมีสว่างไสวทั่วนันทวัน<br>
  [๔๐๒] บริโภคกามคุณตามความปรารถนา<br>
  รื่นรมย์ในเวชยันตปราสาท จุติจากเทวโลกนั้นแล้ว<br>
  ย่อมเกิดในตระกูลสูง มีโภคสมบัติมาก<br>
  [๔๐๓] คือ เกิดในตระกูลแห่งบุคคลผู้มีบริวารยศ<br>
  ซึ่งมีคนถือพัดแววหางนกยูง<br>
  คอยพัดอยู่บนบัลลังก์ที่ปูลาดด้วยผ้าขนสัตว์<br>
  ในเรือนยอดและปราสาทราชมนเทียร<br>
  [๔๐๔] (ในเวลาเป็นทารก) ก็ทัดทรงดอกไม้ ตบแต่งร่างกาย<br>
  หมู่ญาติและพี่เลี้ยงนางนมผลัดกันอุ้ม<br>
  เหล่าพี่เลี้ยงนางนมปรารถนาความสุข พากันบำรุงอยู่ทั้งเช้าและเย็น<br>
  [๔๐๕] ป่าใหญ่ของเหล่าเทพชั้นดาวดึงส์ซึ่งปราศจากความเศร้าโศก<br>
  น่ารื่นรมย์ยินดี เป็นสถานที่ซึ่งดิฉันได้แล้วนี้<br>
  ย่อมไม่มีแก่ผู้ที่ไม่ได้ทำบุญไว้ แต่ย่อมมีแก่ผู้ที่ทำบุญไว้เท่านั้น<br>
  [๔๐๖] ส่วนผู้ที่ไม่ได้ทำบุญไว้<br>
  ย่อมไม่มีความสุขทั้งในโลกนี้ทั้งในโลกหน้า<br>
  แต่ผู้ที่ได้ทำบุญไว้แล้ว<br>
  ย่อมมีความสุขทั้งในโลกนี้ทั้งในโลกหน้า<br>
  [๔๐๗] ผู้ปรารถนาจะอยู่ร่วมกับเทพชั้นดาวดึงส์เหล่านั้น<br>
  ต้องทำบุญกุศลไว้ให้มาก เพราะว่าเหล่าชนผู้ทำบุญไว้แล้ว<br>
  ย่อมเพียบพร้อมด้วยโภคสมบัติ ร่าเริงบันเทิงอยู่ในสวรรค์<br>
  อภิชชมานเปตวัตถุที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๓๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๒. สานุวาสีเถรเปตวัตถุ<br>
  ๒. สานุวาสีเถรเปตวัตถุ<br>
  เรื่องเปรตญาติของพระสานุวาสีเถระ<br>
  [๔๐๘] พระเถระชาวกุณฑินครรูปหนึ่งซึ่งอยู่ประจำที่ภูเขาสานะ<br>
  มีชื่อว่า โปฏฐปาทะ เป็นผู้สงบ อบรมอินทรีย์แล้ว<br>
  [๔๐๙] มารดา บิดา พี่ชายของท่านตกยาก เกิดในยมโลก<br>
  เพราะทำกรรมชั่วไว้จึงไปเกิดในเปตโลก<br>
  [๔๑๐] เปรตเหล่านั้นตกยาก มีร่างกายเศร้าหมอง<br>
  อึดอัดด้วยของบูดเน่า ลำบากยิ่งนัก<br>
  เปลือยกาย ซูบผอม สะดุ้งหวาดเสียวมาก<br>
  ทำงานหนัก ไม่กล้าปรากฏตัว<br>
  [๔๑๑] เปรตพี่ชายของท่านเพียงคนเดียวกล้าเปลือยกาย<br>
  คลานไปแสดงตนแก่พระเถระในทางเปลี่ยว<br>
  [๔๑๒] ฝ่ายพระเถระก็ไม่ได้ใส่ใจถึง<br>
  เดินผ่านไปอย่างสงบ<br>
  เปรตนั้นจึงบอกให้พระเถระรู้ว่า<br>
  ข้าพเจ้าคือพี่ชายของท่าน ซึ่งไปเกิดในเปตโลก<br>
  [๔๑๓] ท่านผู้เจริญ มารดาบิดาของท่านตกยาก เกิดในยมโลก<br>
  เพราะทำกรรมชั่วไว้จึงต้องไปเกิดในเปตโลก<br>
  [๔๑๔] เปรตมารดาบิดาของท่านเหล่านั้นตกยาก มีร่างกายเศร้าหมอง<br>
  อึดอัดด้วยของบูดเน่า ลำบากยิ่งนัก<br>
  เปลือยกาย ซูบผอม สะดุ้ง หวาดเสียวมาก<br>
  ทำงานหนัก ไม่กล้าปรากฏตัว<br>
  [๔๑๕] ขอท่านกรุณาอนุเคราะห์ให้ทานอุทิศส่วนกุศลให้พวกเรา<br>
  พวกเปรตที่ทำงานหนักจักเป็นอยู่ได้ด้วยทานที่ท่านให้แล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๓๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๒. สานุวาสีเถรเปตวัตถุ<br>
  [๔๑๖] พระเถระและภิกษุอื่นอีก ๑๒ รูป เที่ยวบิณฑบาตแล้ว<br>
  กลับมาประชุมกัน เพราะต้องทำภัตกิจ๑ร่วมกัน<br>
  [๔๑๗] พระเถระกล่าวกับภิกษุเหล่านั้นแม้ทั้งหมดว่า<br>
  ขอท่านทั้งหลายจงให้ภัตตาหารตามที่ได้มาแก่ผมเถิด<br>
  ผมจักทำสังฆภัต๒เพื่ออนุเคราะห์ญาติทั้งหลาย<br>
  [๔๑๘] ภิกษุเหล่านั้นจึงมอบถวายพระเถระ<br>
  พระเถระจึงนิมนต์สงฆ์มาแล้วถวายทาน<br>
  ครั้นถวายแล้วอุทิศส่วนกุศลให้ว่า<br>
  ขอผลทานนี้จงสำเร็จแก่ญาติทั้งหลาย<br>
  คือ มารดา บิดา และพี่ชายของเรา<br>
  ขอญาติทั้งหลายจงมีความสุขเถิด<br>
  [๔๑๙] ในลำดับที่พระเถระอุทิศส่วนบุญให้นั้นเอง<br>
  โภชนะสะอาด ประณีต สมบูรณ์ พร้อมด้วยกับมีรสต่าง ๆ<br>
  ก็เกิดขึ้นแก่เปรตเหล่านั้น<br>
  [๔๒๐] หลังจากที่ได้ของกินนั้น<br>
  เปรตผู้เป็นพี่ชายมีผิวพรรณดี มีกำลัง<br>
  มีความสุข ก็มาแสดงตนกล่าวว่า<br>
  ท่านผู้เจริญ ดูเอาเถิด โภชนะมีมากมาย<br>
  แต่พวกเรายังเปลือยกายอยู่<br>
  ขอท่านจงพยายามที่จะให้พวกเราได้ผ้านุ่งผ้าห่มเถิด<br>
  [๔๒๑] พระเถระเลือกเก็บผ้าเก่าจากกองขยะ<br>
  เย็บผ้าเก่าให้เป็นจีวร แล้วได้ถวายสงฆ์ผู้มาจากทิศทั้ง ๔<br><br>เชิงอรรถ :<br>
  ๑ การฉันภัตตาหารร่วมกัน<br>
  ๒ ถวายอาหารแก่สงฆ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๓๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๒. สานุวาสีเถรเปตวัตถุ<br>
  [๔๒๒] ครั้นถวายแล้ว ได้อุทิศส่วนกุศลให้ว่า<br>
  ขอผลทานนี้จงสำเร็จแก่ญาติทั้งหลาย<br>
  คือ มารดา บิดา และพี่ชายของเรา<br>
  ขอญาติทั้งหลายจงมีความสุขเถิด<br>
  [๔๒๓] ในขณะที่พระเถระอุทิศส่วนบุญให้นั่นเอง<br>
  ผ้าทั้งหลายก็เกิดมีแก่เปรตเหล่านั้น<br>
  หลังจากได้ผ้าแล้ว เปรตผู้เป็นพี่ชายนุ่งห่มผ้าสวยงาม<br>
  มีผิวพรรณดี มีกำลัง มีความสุข<br>
  ได้มาแสดงตนแก่พระเถระกล่าวว่า<br>
  [๔๒๔] ท่านผู้เจริญ ผ้านุ่งผ้าห่มของพวกเรา<br>
  มีมากกว่าผ้าที่มีในแคว้นของพระเจ้านันทราช<br>
  [๔๒๕] คือ ผ้าไหม ผ้าขนสัตว์ ผ้าเปลือกไม้ และผ้าฝ้าย<br>
  ผ้าแม้เหล่านั้นเหลือเฟือและมีค่ามากห้อยอยู่ในอากาศนั่นเอง<br>
  [๔๒๖] พวกเราเลือกนุ่งห่มเฉพาะผืนที่พอใจ<br>
  ขอท่านจงพยายามที่จะให้พวกเราได้บ้านเรือนเถิด<br>
  [๔๒๗] พระเถระสร้างกุฎีใบไม้แล้วได้ถวายสงฆ์ผู้มาจากทิศทั้ง ๔<br>
  ครั้นถวายแล้วได้อุทิศส่วนกุศลไปให้ว่า<br>
  ขอผลแห่งบุญนี้จงสำเร็จแก่ญาติทั้งหลาย<br>
  คือ มารดา บิดาและพี่ชายของเรา<br>
  ขอพวกญาติจงมีความสุขเถิด<br>
  [๔๒๘] ในขณะที่พระเถระอุทิศส่วนบุญให้นั่นเอง<br>
  เรือนทั้งหลาย คือ ปราสาท และที่อยู่อาศัยอย่างอื่น<br>
  ซึ่งจัดสร้างไว้เป็นสัดส่วน ก็เกิดขึ้น<br>
  [๔๒๙] เรือนในหมู่มนุษย์หาเป็นเช่นเรือนของพวกเราในเปตโลกนี้ไม่<br>
  เรือนของพวกเราในเปตโลกนี้เหมือนเรือนในหมู่เทพ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๓๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๒. สานุวาสีเถรเปตวัตถุ<br>
  [๔๓๐] เปล่งรัศมีรุ่งเรืองไปโดยรอบทั้ง ๔ ทิศ<br>
  ขอท่านจงพยายามที่จะให้พวกเราได้น้ำดื่มเถิด<br>
  [๔๓๑] พระเถระจึงตักน้ำเต็มธมกรกแล้ว<br>
  ได้ถวายสงฆ์ซึ่งมาจากทิศทั้ง ๔<br>
  ครั้นถวายแล้วได้อุทิศส่วนกุศลให้ว่า<br>
  ขอผลทานนี้จงสำเร็จแก่พวกญาติของเรา<br>
  คือ มารดา บิดา และพี่ชาย<br>
  ขอพวกญาติของเราจงมีความสุขเถิด<br>
  [๔๓๒] ในขณะที่พระเถระอุทิศส่วนบุญให้นั่นเอง<br>
  น้ำดื่มก็เกิดขึ้นเป็นสระโบกขรณีมีรูปสี่เหลี่ยม ลึก<br>
  ซึ่งบุญกรรมจัดสร้างไว้ดีแล้ว<br>
  [๔๓๓] มีน้ำเย็น มีท่าราบเรียบ เย็นสบาย<br>
  มีกลิ่นหอมหาที่เปรียบมิได้ ดารดาษด้วยดอกปทุมและอุบล<br>
  ผิวน้ำเต็มด้วยละอองเกสร<br>
  [๔๓๔] เปรตเหล่านั้นอาบและดื่มกินในสระนั้นแล้ว<br>
  แสดงตนแก่พระเถระ กล่าวว่า<br>
  ท่านผู้เจริญ น้ำดื่มของพวกเรามีมากเพียงพอแล้ว<br>
  บาปย่อมเผล็ดผลเป็นทุกข์แก่พวกเรา<br>
  [๔๓๕] เมื่อพวกเราเที่ยวไป<br>
  ต้องเดินเขยกไปบนก้อนกรวดและหน่อหญ้าคา<br>
  ขอท่านจงพยายามที่จะให้พวกเราได้ยานเถิด<br>
  [๔๓๖] พระเถระได้รองเท้าแล้ว ได้ถวายสงฆ์ผู้มาจากทิศทั้ง ๔<br>
  ครั้นถวายแล้วได้อุทิศส่วนกุศลให้ว่า<br>
  ขอผลทานนี้จงสำเร็จแก่พวกญาติ<br>
  คือ มารดา บิดา และพี่ชายของเรา<br>
  ขอพวกญาติของเราจงมีความสุขเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๓๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๓. รถการเปติวัตถุ<br>
  [๔๓๗] ในขณะที่พระเถระอุทิศส่วนบุญให้นั้นเอง<br>
  เปรตทั้งหลายได้มาปรากฏพร้อมกับรถ<br>
  แล้วกล่าวว่า ท่านผู้เจริญ<br>
  พวกเราได้รับอนุเคราะห์ด้วยอาหาร ผ้านุ่งผ้าห่ม<br>
  [๔๓๘] บ้านเรือน ด้วยการให้น้ำดื่ม และยานทั้งสอง<br>
  เพราะฉะนั้น พวกเราจึงมาเพื่อไหว้ท่าน<br>
  ผู้เป็นมุนีมีความกรุณาในโลก<br>
  สานุวาสีเถรเปตวัตถุที่ ๒ จบ</p>
<p> ๓. รถการเปติวัตถุ<br>
  เรื่องนางเวมานิกเปรตผู้อาศัยอยู่ที่สระรถการ<br>
  (มาณพคนหนึ่งถามนางเวมานิกเปรตตนหนึ่งว่า)<br>
  [๔๓๙] นางเทวีผู้มีอานุภาพมาก<br>
  เธอขึ้นวิมานที่มีเสาแก้วไพฑูรย์งามผุดผ่อง<br>
  แสนจะงดงาม สถิตอยู่ในวิมานนั้น<br>
  ดังดวงจันทร์ในวันเพ็ญเด่นอยู่บนท้องฟ้า<br>
  [๔๔๐] เธอมีรัศมีเรืองรองดังทองคำ<br>
  มีรูปโฉมเลอเลิศ น่าดูน่าชมยิ่งนัก<br>
  นั่งอยู่แต่ผู้เดียวบนบัลลังก์อันประเสริฐสุด มีค่ามาก<br>
  เธอไม่มีสามีหรือ<br>
  [๔๔๑] สระโบกขรณีของเธอเหล่านี้<br>
  โดยรอบมีดอกไม้ต่าง ๆ อยู่มาก มีบัวขาวมาก<br>
  โดยรอบลาดด้วยทรายทองคำ<br>
  ในสระโบกขณีนั้นหาเปือกตมและจอกแหนมิได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๓๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๓. รถการเปติวัตถุ<br>
  [๔๔๒] และมีฝูงหงส์น่าดูน่าชม น่ารื่นรมย์ใจ<br>
  ว่ายเวียนอยู่ในน้ำไม่ขาดสาย<br>
  ทั้งหมดมีเสียงไพเราะ<br>
  พากันมาชุมนุมส่งเสียงร้องอย่างไพเราะดังเสียงกลอง<br>
  [๔๔๓] เธอรุ่งเรืองด้วยเทวฤทธิ์<br>
  มีบริวารยศ ยืนพิงอยู่ในเรือ<br>
  เธอผู้มีคิ้วโก่งดำสนิท<br>
  มีหน้ายิ้มแย้ม พูดจาน่ารัก<br>
  มีอวัยวะทุกส่วนงาม รุ่งเรืองยิ่งนัก<br>
  [๔๔๔] วิมานนี้ปราศจากธุลี<br>
  ตั้งอยู่บนภาคพื้นราบเรียบ<br>
  มีสวนป่าซึ่งชวนให้ยินดีเพลิดเพลินเจริญใจ<br>
  แน่ะนารีผู้มองแล้วไม่เบื่อ<br>
  เราปรารถนาที่จะอยู่บันเทิงร่วมกับเธอในสวนนันทวันของเธอนี้<br>
  (นางเวมานิกเปรตกล่าวว่า)<br>
  [๔๔๕] ท่านจงทำกรรมซึ่งจะให้ท่านได้เสวยผลในวิมานของฉันนี้<br>
  และจิตของท่านจงน้อมมาในวิมานนี้ด้วย<br>
  ท่านครั้นทำกรรมซึ่งเป็นเหตุให้ได้เสวยผลในวิมานนี้แล้ว<br>
  จักได้ฉันผู้จะทำให้ท่านสมความปรารถนาได้ด้วยประการอย่างนี้<br>
  [๔๔๖] มาณพนั้นรับคำนางเวมานิกเปรตนั้นแล้ว<br>
  จึงได้ทำกุศลกรรมซึ่งเป็นเหตุให้ได้เสวยผลในวิมานนั้น<br>
  แล้วก็ได้อยู่ร่วมกับนางเวมานิกเปรตนั้น<br>
  รถการเปติวัตถุที่ ๓ จบ<br>
  ภาณวารที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๓๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๔. ภุสเปตวัตถุ<br>
  ๔. ภุสเปตวัตถุ<br>
  เรื่องเปรตกอบแกลบ<br>
  (พระมหาโมคคัลลานเถระได้ถามถึงบุพกรรมของเปรตทั้ง ๔ ตน ด้วยคาถา<br>
  เหล่านี้ว่า)<br>
  [๔๔๗] ท่านทั้ง ๔ ตนนี้<br>
  ตนหนึ่งกอบเอาแกลบข้าวสาลีที่ไฟกำลังลุกโชน<br>
  โปรยใส่ศีรษะของตนเอง<br>
  อีกตนหนึ่งเอาฆ้อนเหล็กทุบศีรษะตนเองจนศีรษะแตก<br>
  ส่วนตนนี้เป็นหญิงกินเนื้อส่วนหลังและโลหิตของตนเอง<br>
  ส่วนท่านกินคูถซึ่งเป็นของไม่สะอาด ไม่น่าปรารถนา<br>
  นี้เป็นผลกรรมอะไร<br>
  (นางเปรตซึ่งอดีตเคยเป็นภรรยาพ่อค้าโกงตอบว่า)<br>
  [๔๔๘] เมื่อก่อน ผู้นี้ทำร้ายมารดา<br>
  ส่วนผู้นี้เป็นพ่อค้าโกง<br>
  ผู้นี้กินเนื้อแล้วแก้ตัวด้วยการกล่าวเท็จ<br>
  [๔๔๙] ครั้งที่ดิฉันเป็นมนุษย์อยู่ในหมู่มนุษย์<br>
  เป็นหญิงแม่เรือน ใหญ่กว่าทุกคนในสกุล<br>
  เมื่อสิ่งของที่ชนเหล่าอื่นขอได้ยังมีอยู่ก็เก็บซ่อนเสีย<br>
  (โดยคิดว่า) เราจะไม่ให้อะไร ๆ จากของที่มีอยู่นี้<br>
  [๔๕๐] ปกปิดไว้ด้วยการกล่าวเท็จว่า ในเรือนของเราไม่มีสิ่งนี้<br>
  ถ้าเราปกปิดของที่มีไว้ ขอคูถจงเป็นอาหารของเรา<br>
  [๔๕๑] เพราะวิบากทั้งสอง คือ วิบากแห่งการกระทำนั้นด้วย<br>
  วิบากแห่งการกล่าวเท็จด้วย<br>
  ภัตข้าวสาลีที่มีกลิ่นหอมจึงกลับกลายเป็นคูถสำหรับดิฉัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๓๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๕. กุมารเปตวัตถุ<br>
  [๔๕๒] อนึ่งกรรมทั้งหลายไม่ไร้ผล<br>
  เพราะกรรมย่อมไม่สูญหาย<br>
  ฉะนั้น ดิฉันจึงต้องทั้งกินทั้งดื่มคูถ<br>
  ซึ่งมีกลิ่นเหม็น มีหนอน<br>
  ภุสเปตวัตถุที่ ๔ จบ</p>
<p> ๕. กุมารเปตวัตถุ<br>
  เรื่องกุมารเปรต<br>
  (เมื่อจะประกาศเรื่องของกุมารเปรตนั้น พระสังคีติกาจารย์ได้กล่าว ๗ คาถาว่า)<br>
  [๔๕๓] พระญาณของพระสุคต น่าอัศจรรย์<br>
  โดยที่พระศาสดาทรงพยากรณ์บุคคลได้อย่างถูกต้องว่า<br>
  บุคคลบางเหล่าในโลกนี้ มีบุญมากก็มี<br>
  บางเหล่ามีบุญน้อยก็มี<br>
  [๔๕๔] คหบดีผู้นี้เมื่อยังเป็นเด็ก ถูกเขาทิ้งไว้ในป่าช้า<br>
  เป็นอยู่ด้วยน้ำนมที่ไหลออกจากนิ้วมือตลอดราตรี<br>
  ยักษ์และภูตผีปีศาจ หรือสัตว์เลื้อยคลาน<br>
  ก็ไม่เบียดเบียนเด็กผู้ที่ได้ทำบุญไว้แล้ว<br>
  [๔๕๕] แม้สุนัขทั้งหลายก็พากันมาเลียเท้าทั้งสองของเด็กนั้น<br>
  ฝูงเหยี่ยวและสุนัขจิ้งจอกก็พากันวนเวียนรักษา<br>
  ฝูงนกก็พากันคาบรกไปทิ้ง<br>
  ส่วนฝูงกาพากันคาบขี้ตาออกไป<br>
  [๔๕๖] มนุษย์และอมนุษย์ไร ๆ มิได้จัดการรักษาเด็กนี้<br>
  หรือใครๆ ที่จะปรุงยาหรือทำการบำบัดด้วยเมล็ดพันธุ์ผักกาดมิได้มี<br>
  และมิได้ถือเอาการประกอบฤกษ์ยาม<br>
  ทั้งไม่ได้โปรยธัญชาติทั้งปวง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๓๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๕. กุมารเปตวัตถุ<br>
  [๔๕๗] เด็กที่บุคคลนำมาทิ้งไว้ในป่าช้าในยามราตรี<br>
  ได้รับความลำบากอย่างยิ่งเช่นนี้<br>
  สั่นเทาอยู่ เป็นดุจก้อนเนยข้น<br>
  ยังเหลืออยู่เพียงชีวิต มีความสงสัยว่า (ตัวจะรอดหรือไม่รอดหนอ)<br>
  [๔๕๘] พระผู้มีพระภาคผู้อันเทวดาและมนุษย์บูชาแล้ว<br>
  ทรงมีพระปัญญากว้างขวาง ได้ทอดพระเนตรเห็นแล้ว<br>
  ครั้นแล้วได้ทรงพยากรณ์เด็กนั้นว่า<br>
  เด็กคนนี้จักเป็นผู้มีสกุลสูง๑ สำหรับนครนี้<br>
  (อุบาสกซึ่งอยู่ในที่ใกล้พระศาสดาทูลถามว่า)<br>
  [๔๕๙] ข้อปฏิบัติของเขาเป็นอย่างไร พรหมจรรย์ของเขาเป็นอย่างไร<br>
  เขาประพฤติข้อปฏิบัติและพรหมจรรย์อย่างไร จึงมีวิบากอย่างนี้<br>
  เขาถึงความพินาศเช่นนี้แล้วจึงกลับมาเสวยความสำเร็จเช่นนั้น ๆ<br>
  (พระสังคีติกาจารย์เมื่อจะแสดงคำพยากรณ์ของพระผู้มีพระภาค จึงกล่าว<br>
  ๔ คาถาว่า)<br>
  [๔๖๐] เมื่อก่อน หมู่ชนได้ทำการบูชาพระสงฆ์<br>
  ซึ่งมีพระพุทธเจ้าเป็นประธานอย่างโอฬาร<br>
  เด็กนั้นได้มีความคิดเห็นในการบูชานั้นเป็นอย่างอื่นไป<br>
  เขาได้กล่าววาจาหยาบคาย ซึ่งมิใช่ของสัตบุรุษ<br>
  [๔๖๑] ภายหลังเขาบรรเทาความคิดนั้นแล้ว<br>
  กลับได้ปีติและความเลื่อมใส ได้บำรุงพระตถาคต<br>
  ซึ่งประทับอยู่ที่พระเชตวัน ด้วยข้าวต้ม ๗ วัน<br>
  [๔๖๒] ข้อนั้นเป็นข้อปฏิบัติและพรหมจรรย์ของเขา<br>
  เขาประพฤติเช่นนั้น จึงมีวิบากอย่างนี้<br>
  เขาถึงความพินาศเช่นนี้แล้วจักกลับได้เสวยความสำเร็จเช่นนั้น<br><br>เชิงอรรถ :<br>
  ๑ จักได้เป็นเศรษฐีมีโภคสมบัติมาก (ขุ.เป.อ. ๔๕๘/๒๐๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๔๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๖. เสริณีเปติวัตถุ<br>
  [๔๖๓] เขาอยู่ในมนุษยโลกนี้แหละเป็นเวลาร้อยปี<br>
  เป็นผู้พรั่งพร้อมด้วยกามคุณทุกอย่าง หลังจากตายไป<br>
  จักเข้าถึงความเป็นสหายของท้าววาสวะ๑ในสัมปรายภพ<br>
  กุมารเปตวัตถุที่ ๕ จบ</p>
<p> ๖. เสริณีเปติวัตถุ<br>
  เรื่องนางเสริณีเปรต<br>
  (อุบาสกคนหนึ่งถามนางเสริณีเปรตว่า)<br>
  [๔๖๔] นางผู้มีร่างกายซูบผอม มีแต่ซี่โครงปรากฏ<br>
  เธอเปลือยกาย มีผิวพรรณและรูปร่างน่าเกลียดน่ากลัว<br>
  ซูบผอม มีร่างกายสะพรั่งไปด้วยเส้นเอ็น<br>
  เธอเป็นใครเล่ามายืนอยู่ที่นี้<br>
  (นางเสริณีเปรตตอบว่า)<br>
  [๔๖๕] ท่านผู้เจริญ ดิฉันเกิดเป็นเปรตในยมโลก ได้รับความลำบาก<br>
  เพราะทำกรรมชั่วไว้จึงต้องจากโลกนี้ไปยังเปตโลก<br>
  (อุบาสกถามว่า)<br>
  [๔๖๖] เมื่อก่อนเธอได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไรเธอจึงต้องจากโลกนี้ไปยังเปตโลก<br>
  (นางเสริณีเปรตตอบว่า)<br>
  [๔๖๗] เมื่อสมณพราหมณ์ทั้งหลาย<br>
  ผู้เป็นดุจท่าน้ำซึ่งไม่มีใครหวงห้ามมีอยู่<br>
  ดิฉันเก็บทรัพย์ไว้ประมาณกึ่งมาสก<br>
  เมื่อไทยธรรมมีอยู่ก็ไม่ได้ทำที่พึ่งแก่ตน<br><br>เชิงอรรถ :<br>
  ๑ ไปเกิดเป็นลูกของท้าวสักกะจอมเทพชั้นดาวดึงส์ (ขุ.เป.อ. ๔๖๓/๒๑๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๔๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๖. เสริณีเปติวัตถุ<br>
  [๔๖๘] ดิฉันกระหายน้ำจึงเข้าไปใกล้แม่น้ำ<br>
  แม่น้ำกลับกลายเป็นว่างเปล่าไป<br>
  ในเวลาร้อนเข้าไปใกล้ร่มไม้<br>
  ร่มไม้กลับกลายเป็นแดดไป<br>
  [๔๖๙] ทั้งลมก็ร้อนเหมือนไฟ พัดดิฉันฟุ้งไป<br>
  ท่านผู้เจริญ ดิฉันเสวยทุกข์มีความกระหายเป็นต้นนี้<br>
  และทุกข์อย่างอื่นที่หนักกว่านั้น<br>
  [๔๗๐] ท่านไปถึงหัตถินีนครแล้วช่วยบอกมารดาของดิฉันว่า<br>
  เราเห็นธิดาของท่านตกยาก เกิดในยมโลก<br>
  เพราะทำกรรมชั่วไว้ เขาจึงตายไปเกิดยังเปตโลก<br>
  [๔๗๑] ดิฉันมีทรัพย์อยู่สี่แสน เก็บซ่อนไว้ใต้เตียง<br>
  ทั้งไม่ได้บอกใคร ๆ ไว้<br>
  [๔๗๒] ขอมารดาของดิฉันจงเอาทรัพย์ส่วนหนึ่งจากที่เก็บซ่อนไว้นั้น<br>
  ให้ทานบ้าง เลี้ยงชีพบ้าง<br>
  ครั้นให้ทานแล้วจงอุทิศส่วนบุญมาให้ดิฉันบ้าง<br>
  เมื่อนั้นดิฉันจักมีความสุข สำเร็จความประสงค์ทุกอย่าง<br>
  [๔๗๓] อุบาสกนั้นรับคำของนางว่า สาธุ แล้วไปถึงหัตถินีนคร<br>
  ได้บอกมารดาของนางว่า<br>
  ฉันเห็นธิดาของเธอตกยาก เกิดในยมโลก<br>
  เพราะทำชั่วไว้ นางจึงตายไปเกิดยังเปตโลก<br>
  [๔๗๔] ณ ที่นั้น นางสั่งฉันว่า<br>
  ท่านไปถึงหัตถินีนครแล้วช่วยบอกมารดาของดิฉันว่า<br>
  เราเห็นธิดาของท่านตกยาก เกิดในยมโลก<br>
  เพราะทำกรรมชั่วไว้ นางจึงตายไปเกิดยังเปตโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๔๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๗. มิคลุททกเปตวัตถุ<br>
  [๔๗๕] ดิฉันมีทรัพย์อยู่สี่แสน เก็บซ่อนไว้ใต้เตียง<br>
  ทั้งไม่ได้บอกใคร ๆ ไว้<br>
  [๔๗๖] ขอมารดาของดิฉันจงเอาทรัพย์ส่วนหนึ่งจากที่เก็บซ่อนไว้นั้น<br>
  ให้ทานบ้าง เลี้ยงชีพบ้าง<br>
  ครั้นให้ทานแล้วจงอุทิศส่วนบุญให้แก่ดิฉันบ้าง<br>
  เมื่อนั้นดิฉันจักมีความสุข สำเร็จความประสงค์ทุกอย่าง<br>
  [๔๗๗] มารดาของนางเสริณีเปรตนั้น<br>
  ถือเอาทรัพย์ส่วนหนึ่งจากที่นางเสริณีเปรตเก็บซ่อนไว้นั้นมาให้ทาน<br>
  ครั้นให้แล้วได้อุทิศส่วนบุญไปให้นาง<br>
  นางเสริณีเปรต มีความสุข<br>
  และแม้มารดาของนางก็มีความเป็นอยู่ดีขึ้น<br>
  เสริณีเปติวัตถุที่ ๖ จบ</p>
<p> ๗. มิคลุททกเปตวัตถุ<br>
  เรื่องเปรตพรานเนื้อ<br>
  (พระนารทเถระถามเปรตตนหนึ่งว่า)<br>
  [๔๗๘] ท่านยังหนุ่ม มีเทพบุตรและเทพธิดาห้อมล้อม<br>
  งามด้วยกามคุณทั้งหลาย ซึ่งทำให้เกิดความกำหนัดยินดี<br>
  ได้เสวยเหตุแห่งทุกข์ในกลางวัน<br>
  ชาติก่อน ท่านได้ทำกรรมอะไรไว้<br>
  (เปรตนั้นตอบว่า)<br>
  [๔๗๙] เมื่อชาติก่อน ข้าพเจ้าเป็นพรานเนื้อ<br>
  มีฝ่ามือเปื้อนเลือด เป็นคนหยาบช้าทารุณ<br>
  อยู่ที่เขาคิริพพชะ เป็นที่น่ารื่นรมย์<br>
  ใกล้กรุงราชคฤห์ซึ่งน่ารื่นรมย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๔๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๗. มิคลุททกเปตวัตถุ<br>
  [๔๘๐] ข้าพเจ้ามีใจประทุษร้ายในสัตว์มีชีวิตจำนวนมาก<br>
  หยาบช้าทารุณอย่างยิ่ง<br>
  ชอบเบียดเบียนสัตว์อื่น<br>
  ไม่สำรวม เที่ยวไปเป็นนิตย์<br>
  [๔๘๑] ข้าพเจ้านั้นมีสหายใจดี<br>
  มีศรัทธา เป็นอุบาสกคนหนึ่ง<br>
  เพราะเขาเป็นผู้เอ็นดูข้าพเจ้า<br>
  จึงห้ามอยู่บ่อย ๆ ว่า<br>
  [๔๘๒] พ่อเอ๋ย อย่าได้ทำชั่วเลย<br>
  อย่าได้ดำเนินทางผิดเลย<br>
  ถ้าสหายปรารถนาความสุขเมื่อตายไป<br>
  จงงดเว้นการฆ่าสัตว์ซึ่งเป็นการไม่สำรวมเสียเถิด<br>
  [๔๘๓] ข้าพจ้าฟังคำของเขาผู้หวังดี<br>
  มีความเอ็นดูด้วยประโยชน์เกื้อกูล<br>
  แต่ไม่ได้ทำตามคำสั่งสอนของเขาทั้งสิ้น<br>
  เพราะเป็นคนไม่มีปัญญา ยินดีในบาปมาช้านาน<br>
  [๔๘๔] เขามีปัญญากว้างขวางดุจแผ่นดิน<br>
  แนะนำข้าพเจ้าให้ตั้งอยู่ในความสำรวมด้วยอนุเคราะห์อีกว่า<br>
  ถ้าท่านจะฆ่าสัตว์ในกลางวัน<br>
  ในเวลากลางคืนก็จงงดเว้นเสีย<br>
  [๔๘๕] ข้าพเจ้านั้นจึงฆ่าสัตว์แต่เฉพาะกลางวัน<br>
  กลางคืนเป็นผู้สำรวมงดเว้น<br>
  เพราะฉะนั้น กลางคืนข้าพเจ้าจึงได้รับการบำรุงบำเรอ<br>
  กลางวันประสบทุกข์ ถูกสุนัขรุมกัดกิน คือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๔๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๘. ทุติยมิคลุททกเปตวัตถุ<br>
  [๔๘๖] กลางคืนได้เสวยทิพยสมบัติด้วยผลแห่งกุศลกรรมนั้น<br>
  กลางวันฝูงสุนัขดุร้ายพากันวิ่งเข้ามากัดกินข้าพเจ้ารอบด้าน<br>
  [๔๘๗] ชนเหล่าใดมีความเพียรเนือง ๆ<br>
  เอาธุระในพระศาสนาของพระสุคตอย่างมั่นคง<br>
  ข้าพเจ้าเข้าใจว่า ชนเหล่านั้นแหละจะได้บรรลุอมตบท<br>
  ซึ่งปัจจัยอะไร ๆ ปรุงแต่งไม่ได้อย่างแน่นอน<br>
  มิคลุททกเปตวัตถุที่ ๗ จบ</p>
<p> ๘. ทุติยมิคลุททกเปตวัตถุ<br>
  เรื่องเปรตพรานเนื้อ เรื่องที่ ๒<br>
  (พระนารทเถระถามเปรตตนหนึ่งว่า)<br>
  [๔๘๘] ท่านรื่นรมย์ยู่บนบัลลังก์<br>
  ที่ในเรือนยอดและปราสาทปูลาดด้วยผ้าขนสัตว์<br>
  ด้วยดนตรีเครื่องห้าซึ่งบุคคลประโคมแล้วอย่างไพเราะ<br>
  [๔๘๙] ภายหลัง เมื่อสิ้นราตรี ดวงอาทิตย์ขึ้น (จน)ดวงอาทิตย์ตก<br>
  ท่านเข้าไปประสบทุกข์เป็นอันมากอยู่ในป่าช้า<br>
  [๔๙๐] เมื่อก่อนท่านได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไร ท่านจึงต้องประสบทุกข์เช่นนี้<br>
  (เปรตนั้นตอบว่า)<br>
  [๔๙๑] เมื่อชาติก่อน ข้าพเจ้าเป็นพรานเนื้อ<br>
  เป็นคนหยาบช้า ทารุณ ไม่สำรวม<br>
  อยู่ที่ภูเขาคิริพพชะ เป็นที่น่ารื่นรมย์<br>
  ใกล้กรุงราชคฤห์ซึ่งน่ารื่นรมย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๔๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๘. ทุติยมิคลุททกเปตวัตถุ<br>
  [๔๙๒] ข้าพเจ้านั้นมีสหายใจดี มีศรัทธา เป็นอุบาสกคนหนึ่ง<br>
  เขามีภิกษุที่คุ้นเคยกัน ซึ่งเป็นสาวกของพระสมณโคดม<br>
  เพราะเขาเอ็นดูข้าพเจ้าจึงห้ามอยู่บ่อย ๆ ว่า<br>
  [๔๙๓] พ่อเอ๋ย อย่าได้ทำชั่วเลย<br>
  อย่าได้ดำเนินทางผิดเลย<br>
  ถ้าสหายปรารถนาความสุขเมื่อตายไป<br>
  จงงดเว้นจากการฆ่าสัตว์ ซึ่งเป็นการไม่สำรวมเสียเถิด<br>
  [๔๙๔] ข้าพเจ้าฟังคำของเขาผู้หวังดี มีความเอ็นดูด้วยประโยชน์เกื้อกูล<br>
  แต่ไม่ได้ทำตามคำสั่งสอนของเขาทั้งสิ้น<br>
  เพราะเป็นคนไม่มีปัญญา ยินดีในบาปมาช้านาน<br>
  [๔๙๕] เขามีปัญญากว้างขวางดุจแผ่นดิน<br>
  แนะนำข้าพเจ้าให้ตั้งอยู่ในความสำรวมด้วยความอนุเคราะห์อีกว่า<br>
  ถ้าท่านจะฆ่าสัตว์ในกลางวัน<br>
  ในเวลากลางคืนก็จงงดเว้นเสีย<br>
  [๔๙๖] ข้าพเจ้านั้นจึงฆ่าสัตว์แต่เฉพาะกลางวัน<br>
  กลางคืนเป็นผู้สำรวมงดเว้น<br>
  เพราะฉะนั้น กลางคืนข้าพเจ้าจึงได้รับความสุข<br>
  กลางวันประสบทุกข์ ถูกสุนัขรุมกัดกิน คือ<br>
  [๔๙๗] กลางคืนได้เสวยทิพยสมบัติด้วยผลแห่งกุศลกรรมนั้น<br>
  กลางวันฝูงสุนัขดุร้ายพากันวิ่งเข้ามากัดกินข้าพเจ้ารอบด้าน<br>
  [๔๙๘] ชนเหล่าใดมีความเพียรเนือง ๆ<br>
  เอาธุระในพระศาสนาของพระสุคตอย่างมั่นคง<br>
  ข้าพเจ้าเข้าใจว่า ชนเหล่านั้นแหละจะได้บรรลุอมตบท<br>
  ซึ่งปัจจัยอะไรปรุงแต่งไม่ได้อย่างแน่นอน<br>
  ทุติยมิคลุททกเปตวัตถุที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๔๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๙. กูฏวินิจฉยิกเปตวัตถุ<br>
  ๙. กูฏวินิจฉยิกเปตวัตถุ<br>
  เรื่องเปรตอดีตผู้พิพากษาโกง<br>
  (พระนารทเถระถามเปรตตนหนึ่งว่า)<br>
  [๔๙๙] ตัวท่านทัดทรงดอกไม้ ใส่ชฎา สวมกำไลทอง<br>
  ลูบไล้ด้วยจุรณแก่นจันทน์<br>
  ท่านมีสีหน้าผ่องใส งดงาม ดุจแสงดวงอาทิตย์อ่อน ๆ<br>
  [๕๐๐] ท่านมีเทพบุตรและเทพธิดา พวกละ ๑๐,๐๐๐ สวมกำไลทอง<br>
  นุ่งห่มผ้าขลิบด้วยทอง พวกละ ๑๐,๐๐๐ คอยบำรุงบำเรอ<br>
  [๕๐๑] ท่านมีอานุภาพมาก มีรูปชวนให้เกิดขนลุกแก่ผู้พบเห็น<br>
  แต่ท่านจิกเนื้อหลังของตนเองกินเป็นอาหาร<br>
  [๕๐๒] เมื่อก่อนท่านได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไร ท่านจึงจิกเนื้อหลังของตนเองกินเป็นอาหาร<br>
  (เปรตนั้นตอบว่า)<br>
  [๕๐๓] ข้าพเจ้าได้ประพฤติทุจริตด้วยการพูดส่อเสียด พูดเท็จ และ<br>
  ด้วยการอำพรางหลอกลวงเพื่อความฉิบหายแก่ตนเองในมนุษยโลก<br>
  [๕๐๔] ในมนุษยโลกนั้น ข้าพเจ้าไปยังชุมชนแล้ว<br>
  เมื่อถึงเวลาที่จะพูดความจริง ละเหตุผลเสีย<br>
  ประพฤติคล้อยตามอธรรม<br>
  [๕๐๕] ผู้ประพฤติทุจริตมีพูดส่อเสียดเป็นต้น ย่อมจิกเนื้อหลังตนเองกิน<br>
  เหมือนข้าพเจ้าจิกเนื้อหลังตนเองกินอยู่ในวันนี้<br>
  [๕๐๖] ข้าแต่พระนารทะ ทุกข์ที่ข้าพเจ้าได้รับอยู่นี้ ท่านได้เห็นเองแล้ว<br>
  เหล่าชนผู้ฉลาด มีความอนุเคราะห์ พึงกล่าวสอนว่า<br>
  ท่านอย่าได้พูดส่อเสียด และอย่าได้พูดเท็จ<br>
  อย่าได้กินเนื้อหลังของตนเป็นอาหารเลย<br>
  กูฏวินิจฉยิกเปตวัตถุที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๔๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] ๑๐. ธาตุวิวัณณเปตวัตถุ<br>
  ๑๐. ธาตุวิวัณณเปตวัตถุ<br>
  เรื่องเปรตผู้ตำหนิการบูชาพระธาตุ<br>
  (พระมหากัสสปเถระถามเปรตตนหนึ่งว่า)<br>
  [๕๐๗] ท่านอยู่ในอากาศ มีกลิ่นเหม็นเน่าฟุ้งไป<br>
  และหมู่หนอนพากันชอนไชกินปากที่มีกลิ่นเหม็นเน่าของท่าน<br>
  เมื่อก่อนท่านได้ทำกรรมอะไรไว้<br>
  [๕๐๘] เพราะการฟุ้งไปแห่งกลิ่นเหม็นนั้น<br>
  นายนิรยบาลถือศัสตรามาเฉือนปากที่มีแผลซ้ำแล้วซ้ำอีก<br>
  เอาน้ำแสบราดตรงที่เฉือนแล้วเชือดซ้ำ ๆ<br>
  [๕๐๙] เมื่อก่อนท่านทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไร ท่านจึงต้องประสบทุกข์เช่นนี้<br>
  (เปรตนั้นตอบว่า)<br>
  [๕๑๐] ท่านผู้นิรทุกข์ (เมื่อก่อน)ข้าพเจ้าอยู่ที่ภูเขาคิริพพชะ<br>
  เป็นที่น่ารื่นรมย์ใกล้กรุงราชคฤห์ซึ่งน่ารื่นรมย์<br>
  เป็นเจ้าของทรัพย์และข้าวเปลือกมากมายยิ่ง<br>
  [๕๑๑] ข้าพเจ้าได้ห้ามภรรยา ธิดา<br>
  และลูกสะใภ้ของข้าพเจ้านั้น<br>
  ซึ่งพากันนำพวงมาลัย<br>
  ดอกอุบล และเครื่องลูบไล้ใหม่ ๆ<br>
  ไปเพื่อบูชาพระสถูป<br>
  บาปนั้นข้าพเจ้าได้ทำไว้แล้ว<br>
  [๕๑๒] พวกเราจึงได้เสวยทุกขเวทนาต่าง ๆ กัน<br>
  จักหมกไหม้อยู่ในนรกแสนสาหัสถึง ๘๖,๐๐๐ ปี<br>
  เพราะตำหนิการบูชาพระสถูป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๔๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๓. จูฬวรรค] รวมเรื่องเปรตที่มีในวรรค<br>
  [๕๑๓] เมื่อการบูชาและการฉลองพระสถูป<br>
  ของพระอรหันตสัมมาสัมพุทธเจ้าเป็นไปอยู่<br>
  ชนเหล่าใดประกาศโทษ (แห่งการบูชาพระสถูปเหมือนเรา)<br>
  ท่านพึงคัดชนเหล่านั้นออกจากบุญนั้น<br>
  [๕๑๔] อนึ่ง เชิญท่านดูเทพธิดาเหล่านี้<br>
  ซึ่งทัดทรงดอกไม้ ตกแต่งร่างกายเหาะมา<br>
  พวกนางมั่งคั่งและมีบริวารยศ<br>
  เสวยผลแห่งการบูชาด้วยดอกไม้<br>
  [๕๑๕] ท่านผู้มีปัญญาทั้งหลายได้เห็นผลน่าอัศจรรย์<br>
  น่าขนลุกขนชัน ซึ่งไม่เคยมีมาแล้วนั้น<br>
  ย่อมทำการนอบน้อม<br>
  กราบไหว้พระมหามุนีนั้น<br>
  [๕๑๖] ข้าพเจ้าจากเปตโลกนี้ไปแล้ว<br>
  ได้ถือกำเนิดเป็นมนุษย์<br>
  จักเป็นผู้ไม่ประมาท<br>
  ทำการบูชาพระสถูปบ่อย ๆ แน่แท้<br>
  ธาตุวิวัณณเปตวัตถุที่ ๑๐ จบ<br>
  จูฬวรรคที่ ๓ จบ</p>
<p> รวมเรื่องเปรตที่มีในวรรคนี้ คือ<br>
<br>
   ๑. อภิชชมานเปตวัตถุ   ๒. สานุวาสีเถรเปตวัตถุ<br>
   ๓. รถการเปติวัตถุ  ๔. ภุสเปตวัตถุ<br>
   ๕. กุมารเปตวัตถุ  ๖. เสริณีเปติวัตถุ<br>
   ๗. มิคลุททกเปตวัตถุ  ๘. ทุติยมิคลุททกเปตวัตถุ<br>
   ๙. กูฏวินิจฉยิกเปตวัตถุ ๑๐. ธาตุวิวัณณเปตวัตถุ<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๔๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  ๔. มหาวรรค<br>
  หมวดใหญ่<br>
  ๑. อัมพสักขรเปตวัตถุ<br>
  เรื่องเจ้าอัมพสักขรลิจฉวีกับเปรตเปลือย<br>
  [๕๑๗] ชาวเมืองวัชชีมีนครนามว่าไพสาลี<br>
  ในนครไพสาลีนั้น มีกษัตริย์ลิจฉวี พระนามว่าอัมพสักขระ๑<br>
  ได้ทอดพระเนตรเห็นเปรตที่ภายนอกพระนคร<br>
  มีพระประสงค์จะทรงทราบเหตุ<br>
  จึงได้ตรัสถามเปรตนั้นในที่นั้นนั่นเองว่า<br>
  [๕๑๘] บุคคลที่ถูกเสียบอยู่บนปลายหลาวนี้<br>
  ไม่มีการนอน การนั่ง การเดินไปเดินมา<br>
  และการลิ้ม การดื่ม การเคี้ยวกิน การนุ่งห่มผ้า<br>
  แม้หญิงบำเรอของเขาก็ไม่มี<br>
  [๕๑๙] ชนเหล่าใดเป็นญาติ เป็นมิตรสหายซึ่งเคยเห็นหรือเคยได้ยินกันมา<br>
  เคยเอ็นดูกันมาในกาลก่อนของผู้นี้<br>
  เดี๋ยวนี้ชนเหล่านั้นแม้จะเยี่ยมเยียนเขาก็ไม่ได้<br>
  เพราะว่าผู้นี้มีสภาพที่ชนนั้นสละแล้ว<br>
  [๕๒๐] ผู้ที่ตายแล้วย่อมไม่มีมิตรสหาย<br>
  พวกมิตรสหายทราบถึงความขาดแคลนจึงพากันละทิ้ง<br>
  และเห็นประโยชน์จึงพากันห้อมล้อม<br>
  ส่วนผู้ที่มั่งคั่งด้วยทรัพย์สมบัติย่อมมีมิตรสหายมากมาย<br>
  [๕๒๑] ชีวิตของบุรุษที่เสื่อมจากเครื่องอุปโภคและบริโภคทุกอย่างฝืดเคือง<br>
  ถูกหลาวเสียบตัว มีร่างกายเปื้อนเลือด<br>
  จักดับในวันนี้ หรือในวันพรุ่งนี้เป็นแน่<br>
  ดุจหยาดน้ำค้างซึ่งติดอยู่บนปลายหญ้า<br><br>เชิงอรรถ :<br>
  ๑ เจ้าลิจฉวีองค์นี้เป็นมิจฉาทิฏฐิ นับถือลัทธินัตถิกวาทว่า ไม่มีเหตุไม่มีปัจจัย
  ทำดีทำชั่วไม่มีผล (ขุ.เป.อ.<br>
  ๑๒๑/๒๒๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๕๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  [๕๒๒] ยักษ์ เมื่อเป็นอย่างนี้ เพราะเหตุไร<br>
  ท่านจึงพูดกับบุรุษผู้ได้รับความลำบากอย่างยิ่ง<br>
  นอนหงายอยู่บนหลาวด้ามไม้สะเดาเช่นนี้ว่า<br>
  บุรุษผู้เจริญ ขอท่านจงมีชีวิตอยู่เถิด<br>
  การมีชีวิตอยู่เท่านั้นเป็นความประเสริฐ<br>
  (เปรตนั้นกราบทูลว่า)<br>
  [๕๒๓] ข้าแต่พระราชา ข้าพระองค์ระลึกได้ว่า ในชาติก่อน<br>
  บุรุษนี้เป็นญาติสายโลหิตของข้าพระองค์<br>
  ก็ข้าพระองค์เห็นแล้ว มีความกรุณาต่อเขาว่า<br>
  ขอบุรุษผู้เลวทรามนี้อย่าตกนรกเลย<br>
  [๕๒๔] ข้าแต่กษัตริย์ลิจฉวี บุรุษผู้ทำกรรมชั่วนี้ตายจากอัตภาพนี้แล้ว<br>
  จักบังเกิดในนรกซึ่งแน่นขนัดไปด้วยสัตว์ผู้กระทำความชั่วไว้<br>
  เป็นนรกร้ายกาจ<br>
  มีความเร่าร้อนมาก เผ็ดร้อน น่ากลัว<br>
  [๕๒๕] หลาวนี้แหละยังดีกว่านรกนั้นมากมายหลายส่วน<br>
  ขอบุรุษนี้อย่าตกนรก ซึ่งมีแต่ทุกข์โดยส่วนเดียว<br>
  เผ็ดร้อนอย่างน่ากลัว รุนแรงยิ่ง<br>
  [๕๒๖] เพราะฟังคำของข้าพระองค์นี้แล้ว บุรุษนี้เป็นประหนึ่งว่า<br>
  น้อมจิตเข้าไปหาทุกข์ในนรก พึงละบาปเสียได้<br>
  เพราะฉะนั้น ข้าพระองค์จะไม่พูดในที่ใกล้เขาด้วยหวังว่า<br>
  ชีวิตของบุรุษนี้จงอย่าดับไปเพราะข้าพระองค์แต่ผู้เดียว<br>
  (เมื่อเปรตแสดงความประสงค์ของตนอย่างนี้แล้ว พระราชาทรงขอโอกาสเพื่อ<br>
  จะตรัสถามความเป็นไปของเปรตนั้นอีก จึงได้ตรัสคาถานี้ว่า)<br>
  [๕๒๗] เรื่องของบุรุษนี้ เรารู้แล้ว<br>
  แต่เราปรารถนาจะถามท่านถึงเรื่องอื่นบ้าง<br>
  ถ้าท่านให้โอกาสแก่เรา<br>
  เราจะถาม และท่านไม่ควรโกรธเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๕๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  (เปรตนั้นกราบทูลว่า)<br>
  [๕๒๘] ข้าพระองค์ได้ให้ปฏิญญาไว้ในกาลนั้นแน่นอนแล้ว<br>
  จะไม่บอกแก่ผู้ที่ไม่เลื่อมใส<br>
  (แต่บัดนี้)ข้าพระองค์ไม่ประสงค์(จะบอก)<br>
  (แต่)มีวาจาที่ควรเชื่อถือได้ เพราะเหตุดังว่ามานี้<br>
  ขอเชิญพระองค์ตรัสถามข้าพระองค์ตามพระประสงค์<br>
  ข้าพระองค์จะทูลตอบเท่าที่จะทูลตอบได้<br>
  (เมื่อเปรตให้โอกาสเช่นนั้นแล้ว เจ้าอัมพสักขระลิจฉวีจึงตรัสถามว่า)<br>
  [๕๒๙] เราจะเชื่อทุกสิ่งทุกอย่างที่เห็นด้วยตา<br>
  ถ้าแม้นเราเห็นสิ่งนั้นแล้วไม่เชื่อ<br>
  ก็ขอให้ลงโทษถอดยศเราเถิด ยักษ์<br>
  (เปรตนั้นกราบทูลว่า)<br>
  [๕๓๐] นี้ขอจงเป็นสัจปฏิญญาของพระองค์ต่อข้าพระองค์<br>
  พระองค์ได้ทรงฟังธรรมแล้ว จงทรงได้ความเลื่อมใสดีงาม<br>
  ข้าพระองค์ต้องการทราบ มิได้มีจิตคิดประทุษร้าย<br>
  จักขอกราบทูลถวายทุกเรื่องที่พระองค์ได้สดับแล้วบ้าง<br>
  หรือไม่ได้สดับแล้วบ้าง แด่พระองค์ เท่าที่รู้มา<br>
  (เจ้าอัมพสักขรลิจฉวีตรัสว่า)<br>
  [๕๓๑] ท่านขี่ม้าขาวประดับประดาแล้ว<br>
  เข้าไปใกล้บุรุษที่ถูกเสียบด้วยหลาว<br>
  ยานนี้น่าอัศจรรย์ น่าดู น่าชม นี้เป็นผลกรรมอะไร<br>
  (เปรตนั้นกราบทูลว่า)<br>
  [๕๓๒] ที่ท่ามกลางเมืองไพสาลีนั้น<br>
  มีหลุมที่หนทางลื่น ข้าพระองค์มีจิตเลื่อมใส<br>
  จึงใส่หัวโคหัวหนึ่งลงไปในหลุมใช้เป็นสะพาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๕๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  [๕๓๓] ข้าพระองค์และบุคคลอื่น<br>
  เหยียบบนหัวโคนั้นเดินข้ามไปได้<br>
  ยานนี้น่าอัศจรรย์ น่าดู น่าชม นี้เป็นผลกรรมนั้น<br>
  (เจ้าอัมพสักขรลิจฉวีตรัสถามว่า)<br>
  [๕๓๔] ท่านมีรัศมีกายสว่างไสวทั่วทุกทิศ<br>
  และมีกลิ่นหอมฟุ้งไปทั่วทุกทิศ<br>
  เข้าถึงเทวฤทธิ์ มีอานุภาพมาก<br>
  แต่ยังเปลือยกายอยู่ นี้เป็นผลกรรมอะไร<br>
  (เปรตนั้นกราบทูลว่า)<br>
  [๕๓๕] เมื่อก่อน ข้าพระองค์ไม่เป็นคนมักโกรธ มีจิตผ่องใสเป็นนิตย์<br>
  พูดกับคนทั่วไปด้วยวาจาอ่อนหวาน ด้วยผลกรรมนั้น<br>
  ข้าพระองค์จึงมีรัศมีกายเป็นทิพย์ สว่างไสวอยู่เนืองนิตย์<br>
  [๕๓๖] ข้าพระองค์เห็นยศและชื่อเสียงของผู้ที่ตั้งอยู่ในธรรม<br>
  มีจิตเลื่อมใส กล่าวสรรเสริญ ด้วยผลกรรมนั้น<br>
  ข้าพระองค์จึงมีกลิ่นทิพย์ฟุ้งไปเนือง ๆ<br>
  [๕๓๗] เมื่อพวกสหายของข้าพระองค์อาบน้ำที่ท่าน้ำ<br>
  ข้าพระองค์ลักเอาผ้าที่เขาซ่อนไว้บนบก<br>
  มีความประสงค์จะล้อเล่น แต่ไม่ได้มีจิตคิดประทุษร้าย<br>
  เพราะกรรมนั้นข้าพระองค์จึงเป็นเปรตเปลือยกาย<br>
  และเป็นอยู่อย่างฝืดเคือง<br>
  (เจ้าอัมพสักขรลิจฉวีตรัสถามว่า)<br>
  [๕๓๘] ผู้ที่ทำบาปเล่น ๆ (โดยเห็นแก่ความสนุก)<br>
  นักปราชญ์ยังกล่าวว่ามีผลกรรมถึงเพียงนี้<br>
  แล้วผู้ที่จงใจทำบาปเล่า<br>
  นักปราชญ์ได้กล่าวว่าจะมีผลกรรมสักเพียงไหน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๕๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  (เปรตนั้นกราบทูลว่า)<br>
  [๕๓๙] มนุษย์ทั้งหลายมีใจดำริชั่วร้าย<br>
  เป็นผู้เศร้าหมองทั้งทางกาย ทั้งทางวาจา<br>
  ตายไปจะต้องตกนรกในสัมปรายภพ อย่างไม่ต้องสงสัย<br>
  [๕๔๐] ส่วนชนเหล่าอื่นปรารถนาสุคติ<br>
  ยินดีให้ทาน เลี้ยงอัตภาพแล้ว<br>
  เมื่อตายไป ย่อมเข้าถึงสุคติในสัมปรายภพอย่างไม่ต้องสงสัย<br>
  (เมื่อเปรตชี้แจงจำแนกผลกรรมแต่โดยย่ออย่างนี้ พระราชาไม่ทรงเชื่อจึงตรัส<br>
  ถามว่า)<br>
  [๕๔๑] เราจะพึงรู้เรื่องนั้นโดยไม่ต้องอาศัยบุคคลอื่นอย่างไรว่า<br>
  นี้เป็นผลกรรมดีและกรรมชั่ว<br>
  เราเห็นอะไรแล้วจึงควรเชื่อ<br>
  หรือใครบ้างจะพึงช่วยชี้แจงให้เราเชื่อเรื่องนั้นได้<br>
  (เปรตนั้นกราบทูลว่า)<br>
  [๕๔๒] พระองค์ทรงเห็นและทรงสดับมาแล้วก็จงทรงเชื่อเถิดว่า<br>
  นี้เป็นผลกรรมดีและกรรมชั่ว<br>
  เมื่อกรรมดีและกรรมชั่วทั้งสองไม่มี<br>
  สัตว์ทั้งหลายที่ไปสู่สุคติหรือทุคติจะพึงมีได้อย่างไรเล่า<br>
  [๕๔๓] ถ้าสัตว์ทั้งหลายในมนุษยโลกนี้ ไม่พึงทำกรรมดีและกรรมชั่ว<br>
  เหล่าสัตว์ในมนุษยโลกที่จะไปสุคติหรือทุคติ เลวบ้าง ประณีตบ้าง<br>
  ก็มีไม่ได้<br>
  [๕๔๔] แต่เพราะสัตว์ทั้งหลายในมนุษยโลก<br>
  ได้ทำกรรมดีและกรรมชั่วไว้<br>
  ฉะนั้น สัตว์ทั้งหลายในมนุษยโลกจึงไปสุคติหรือทุคติ<br>
  เลวบ้าง ประณีตบ้าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๕๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  [๕๔๕] บัณฑิตทั้งหลายได้กล่าวกรรม<br>
  อันเป็นเหตุให้เสวยสุขและทุกข์ไว้ทั้งสองอย่าง<br>
  เทวดาเหล่านั้นห้อมล้อมเหล่าชนที่ได้รับผลอันเป็นเหตุให้เสวยสุข<br>
  ส่วนพวกคนพาลมักไม่เห็นกรรมและผลกรรมทั้งสอง<br>
  จึงถูกกรรมแผดเผาอยู่<br>
  [๕๔๖] ข้าพระองค์มิได้มีบุญกรรมที่ทำไว้ด้วยตนเอง<br>
  ทั้งไม่มีผู้ที่จะพึงถวายผ้านุ่ง ผ้าห่ม ที่นอน ข้าวและน้ำ แล้วอุทิศให้<br>
  เหตุนั้นข้าพระองค์จึงเป็นเปรตเปลือยกาย<br>
  มีความเป็นอยู่อย่างฝืดเคือง<br>
  (เจ้าอัมพสักขรลิจฉวีตรัสถามว่า)<br>
  [๕๔๗] ท่านยักษ์ จะพึงมีเหตุอะไร ๆ บ้างหนอ<br>
  ที่จะทำให้ท่านได้เครื่องนุ่งห่ม<br>
  เชิญบอกเราได้ ถ้ามีเหตุ<br>
  เรารับฟังคำที่มีเหตุควรเชื่อถือได้<br>
  (เปรตนั้นกราบทูลว่า)<br>
  [๕๔๘] เมืองไพสาลีนี้ มีภิกษุนามว่ากัปปิตกะ๑<br>
  สำเร็จฌาน มีศีลบริสุทธิ์ เป็นพระอรหันต์ หลุดพ้นแล้ว<br>
  คุ้มครองอินทรีย์ได้ สำรวมในพระปาติโมกข์<br>
  เยือกเย็น มีสัมมาทิฏฐิอันสูงสุด<br>
  [๕๔๙] เป็นผู้อ่อนโยน รู้ความประสงค์ของผู้ขอ ว่าง่าย<br>
  มีหน้าเบิกบาน มาดี ไปดี พูดโต้ตอบได้ดี<br>
  เป็นเนื้อนาบุญ มีเมตตาจิตเป็นประจำ<br>
  และเป็นทักขิไณยบุคคลของเทวดาและมนุษย์ทั้งหลาย<br><br>เชิงอรรถ :<br>
  ๑ เป็นพระอรหันต์รูปหนึ่ง ในจำนวนอดีตชฎิล ๑,๐๐๐ รูป ท่านเป็นอุปัชฌาย์ของท่านพระอุบาลีเถระ
  (ขุ.เป.อ.<br>
  ๕๔๘/๒๔๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๕๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  [๕๕๐] สงบระงับ กำจัดมิจฉาวิตกได้<br>
  หมดทุกข์ หมดตัณหา<br>
  หลุดพ้นแล้ว ปราศจากกิเลสเป็นเหตุเสียบแทง<br>
  ไม่ยึดถือว่าเป็นของเรา ไม่คด ไม่มีอุปธิ<br>
  หมดสิ้นกิเลสเป็นเหตุเนิ่นช้า<br>
  ได้บรรลุวิชชา ๓ มีความรุ่งเรือง<br>
  [๕๕๑] ไม่มีชื่อเสียงปรากฏ แม้ใคร ๆ เห็นก็ไม่รู้ว่าเป็นปราชญ์<br>
  ในหมู่ชนชาววัชชี เขาพากันเรียกท่านว่า ปราชญ์<br>
  ส่วนพวกยักษ์และเทวดารู้จักท่านว่า ผู้ไม่หวั่นไหว<br>
  มีกัลยาณธรรม เที่ยวไปในโลก<br>
  [๕๕๒] ถ้าพระองค์ทรงถวายผ้าคู่หนึ่งหรือสองคู่แก่พระมุนีนั้น<br>
  ทรงอุทิศส่วนบุญให้ข้าพระองค์<br>
  พระมุนีนั้นจะพึงรับคู่ผ้าเหล่านั้น<br>
  และพระองค์ก็จะทอดพระเนตรเห็นข้าพระองค์ผู้นุ่งห่มผ้าเรียบร้อย<br>
  (เจ้าอัมพสักขรลิจฉวีตรัสถามว่า)<br>
  [๕๕๓] บัดนี้ สมณะนั้นอยู่ที่ไหน<br>
  เราไปแล้วจักพึงพบเห็นได้<br>
  และสมณะนั้น คือใคร จะพึงแก้ไขความสงสัยและความสนเท่ห์<br>
  ซึ่งเป็นเสี้ยนหนามแห่งความเห็นในวันนี้ได้<br>
  (เปรตนั้นกราบทูลว่า)<br>
  [๕๕๔] ท่านนั่งอยู่ที่กปินัจจนานั่น<br>
  มีเทวดาแวดล้อมเป็นจำนวนมาก<br>
  เป็นผู้มีเกียรติคุณอันแท้จริง<br>
  และเป็นผู้ไม่ประมาทในคุณอันอัศจรรย์ของตน<br>
  กล่าวธรรมีกถา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๕๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  (เจ้าอัมพสักขรลิจฉวีตรัสว่า)<br>
  [๕๕๕] เราไปแล้วจักทำตามที่ท่านสั่งนั้นเดี๋ยวนี้<br>
  จักให้สมณะนุ่งห่มผ้าคู่หนึ่ง<br>
  พระมุนีนั้นจะพึงรับคู่ผ้าเหล่านั้น<br>
  และเราจะพึงเห็นท่านผู้นุ่งห่มผ้าเรียบร้อย<br>
  (เปรตนั้นกราบทูลว่า)<br>
  [๕๕๖] ข้าแต่เจ้าลิจฉวี ขอประทานวโรกาส<br>
  ขอพระองค์อย่าได้เสด็จเข้าไปหาบรรพชิตในเวลาไม่สมควร<br>
  นั่นเป็นธรรมเนียมไม่เหมาะสำหรับพระองค์<br>
  และต่อจากนั้น พระเจ้าลิจฉวีตรัสว่า<br>
  เราจะเข้าไปพบบรรพชิตผู้นั่งอยู่ในที่ลับ ณ ที่นั้นในเวลาอันสมควร<br>
  (พระสังคีติกาจารย์ทั้งหลายกล่าวคาถาเหล่านี้ว่า)<br>
  [๕๕๗] ครั้นตรัสแล้วอย่างนี้ เจ้าลิจฉวีมีหมู่ข้าทาสบริพารแวดล้อม<br>
  เสด็จไปในพระนครนั้น<br>
  ครั้นเสด็จเข้าไปยังพระนครนั้นแล้ว<br>
  จึงเสด็จเข้าประทับอาศัยในพระราชนิเวศน์ของพระองค์<br>
  [๕๕๘] ต่อจากนั้น พระเจ้าลิจฉวีทรงกระทำกิจของคฤหัสถ์ทั้งหลาย<br>
  ทรงสรงสนาน และเสวยน้ำแล้ว<br>
  ได้เวลาอันสมควร จึงทรงเลือกผ้า ๘ คู่จากหีบ<br>
  รับสั่งให้หมู่ข้าทาสบริพารถือไป<br>
  [๕๕๙] พระองค์ ครั้นเสด็จเข้าไปยังสถานที่นั้นแล้ว<br>
  ได้ทอดพระเนตรเห็นสมณะนั้นมีจิตสงบระงับ<br>
  เดินกลับจากโคจรคาม เป็นผู้เยือกเย็น<br>
  นั่งอยู่ที่โคนต้นไม้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๕๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  [๕๖๐] จึงเสด็จเข้าไปหาแล้วตรัสถามสมณะนั้น<br>
  ถึงความเป็นผู้มีอาพาธน้อย ความอยู่สำราญ<br>
  แล้วได้ตรัสกับสมณะนั้นว่า<br>
  พระคุณเจ้าผู้เจริญ โยมเป็นกษัตริย์ลิจฉวี ในเมืองไพสาลี<br>
  ชนทั้งหลายรู้จักโยมว่า เจ้าอัมพสักขรลิจฉวี<br>
  [๕๖๑] พระคุณเจ้าผู้เจริญ ขอพระคุณเจ้าจงรับผ้า ๘ คู่นี้ของโยม<br>
  โยมถวายพระคุณเจ้า<br>
  โยมมาในที่นี้เพราะต้องการความสบายใจที่โยมจะพึงสบายใจ<br>
  (พระเถระทูลถามว่า)<br>
  [๕๖๒] สมณพราหมณ์ทั้งหลายพากันละเว้นราชนิเวศน์<br>
  ของมหาบพิตรเสียห่างไกล<br>
  เพราะในพระราชนิเวศน์ของพระองค์ บาตรก็แตก<br>
  และแม้ผ้าสังฆาฏิก็ยังถูกฉีกทำลาย<br>
  [๕๖๓] ครั้นต่อมา สมณะอีกพวกหนึ่งถูกมัดเท้าจับห้อยหัวลง<br>
  สมณะทั้งหลายได้รับการเบียดเบียน<br>
  ที่มหาบพิตรทรงกระทำกับบรรพชิตเช่นนั้น<br>
  [๕๖๔] มหาบพิตรไม่เคยพระราชทาน<br>
  แม้แต่น้ำมันสักหยดหนึ่งด้วยยอดหญ้า<br>
  ไม่ตรัสบอกทางให้คนหลงทาง<br>
  ชิงเอาไม้เท้าของคนตาบอดเสียเอง<br>
  เป็นคนตระหนี่ ไม่สำรวมเช่นนี้<br>
  เมื่อเป็นเช่นนี้ เพราะเหตุไร<br>
  หรือเพราะทรงเห็นอะไร<br>
  มหาบพิตร จึงทรงจำแนกแจกจ่ายให้แก่อาตมาเล่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๕๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  (เจ้าอัมพสักขรลิจฉวีตรัสว่า)<br>
  [๕๖๕] พระคุณเจ้าผู้เจริญ โยมเบียดเบียนสมณะและพราหมณ์ทั้งหลาย<br>
  โยมขอรับผิดตามที่ท่านพูด<br>
  แต่โยมมีความประสงค์จะล้อเล่น ไม่ได้คิดประทุษร้าย<br>
  กรรมชั่วแม้นั้นโยมกระทำแล้วจริง<br>
  [๕๖๖] เด็กหนุ่มเปลือยกาย มีโภคะเพียงเล็กน้อย<br>
  ได้สร้างบาปกรรมด้วยการล้อเล่น จึงต้องเสวยทุกข์<br>
  ก็เปรตนั้นจะมีทุกข์อะไรเล่า<br>
  ที่เป็นทุกข์ยิ่งกว่าความเปลือยกายนั้น<br>
  [๕๖๗] พระคุณเจ้าผู้เจริญ โยมเห็นสิ่งอันน่าสังเวช<br>
  และผลอันเป็นมลทินนั้นแล้ว<br>
  จึงถวายทานแม้เพราะเหตุนั้นเป็นปัจจัย<br>
  นิมนต์พระคุณเจ้ารับผ้าทั้ง ๘ คู่เถิด<br>
  ทักษิณา๑ นี้จงสำเร็จแก่เปรต<br>
  (พระเถระถวายพระพรว่า)<br>
  [๕๖๘] เพราะบัณฑิตทั้งหลายมีพระสัมมาสัมพุทธเจ้าเป็นต้น<br>
  สรรเสริญการให้ทานไว้โดยมากแท้<br>
  และเมื่อมหาบพิตรทรงถวายทาน ขอให้ทานอย่าหมดเปลืองไป<br>
  อาตมภาพรับผ้าของมหาบพิตรทั้ง ๘ คู่<br>
  ขอทักษิณาทานเหล่านี้จงสำเร็จแก่เปรต<br>
  [๕๖๙] ลำดับนั้น เจ้าลิจฉวีนั้น ทรงบ้วนพระโอษฐ์<br>
  ทรงถวายผ้า ๘ คู่แด่พระเถระ พระเถระรับผ้า ๘ คู่นั้นแล้ว<br>
  และเจ้าลิจฉวีนั้นก็ทอดพระเนตรเห็นเปรตนุ่งห่มผ้าเรียบร้อย<br><br>เชิงอรรถ :<br>
  ๑ ทานที่ให้โดยเชื่อกรรมและผลแห่งกรรม,หรือไทยธรรมที่ถวายแก่ท่านผู้ทรงคุณวุฒิพิเศษ
  เพื่อประโยชน์<br>
  แก่เปตชน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๕๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  [๕๗๐] (เจ้าลิจฉวีนั้น)ได้ทอดพระเนตรเห็นเปรตนั้น<br>
  ลูบไล้ด้วยจุรณแก่นจันทน์แดง มีรูปงาม ประดับประดา<br>
  นุ่งผ้าอย่างดี ขี่ม้าอาชาไนย มีบริวารห้อมล้อม มีเทวฤทธิ์มาก<br>
  [๕๗๑] พระองค์ทรงเห็นเช่นนั้นแล้ว ทรงปลื้มพระหฤทัย เบิกบาน<br>
  มีพระหฤทัยร่าเริง งามสง่า<br>
  ได้ทรงเห็นกรรมและผลกรรมมากอย่างแจ้งประจักษ์ด้วยพระองค์เอง<br>
  [๕๗๒] จึงเสด็จเข้าไปหาเปรตนั้นแล้วรับสั่งกับเปรตนั้นว่า<br>
  เราจักให้ทานแก่สมณพราหมณ์ทั้งหลาย<br>
  สิ่งไร ๆ ที่เราไม่ควรให้ไม่มีเลย<br>
  และท่านมีอุปการะแก่เรามาก<br>
  (เปรตนั้นกราบทูลว่า)<br>
  [๕๗๓] ข้าแต่เจ้าลิจฉวี พระองค์ได้พระราชทานสิ่งของอย่างหนึ่ง<br>
  แก่ข้าพระองค์ ทานนั่นมิได้ไร้ผล<br>
  ข้าพระองค์นั้นซึ่งเป็นอมนุษย์<br>
  จักเป็นพยานร่วมกับพระองค์ผู้เป็นมนุษย์<br>
  (พระราชาตรัสว่า)<br>
  [๕๗๔] ท่านเป็นตัวอย่าง เป็นพวกพ้อง เป็นที่ยึดเหนี่ยว<br>
  เป็นมิตรและเป็นเทพของเรา<br>
  เราขอไหว้ อ้อนวอนท่าน ต้องการจะพบท่านอีก<br>
  (เปรตกราบทูลว่า)<br>
  [๕๗๕] ถ้าพระองค์จักเป็นผู้ไม่มีศรัทธา<br>
  ยังกระด้างกระเดื่อง มีจิตดำเนินไปผิด๑<br>
  ขอเดชะเจ้าลิจฉวี พระองค์จักไม่ได้เห็นข้าพระองค์<br>
  และข้าพระองค์เห็นพระองค์แล้วก็จักไม่เจรจาด้วย<br><br>เชิงอรรถ :<br>
  ๑ มีจิตเป็นมิจฉาทิฏฐิ ละทางถูกไปปฏิบัติทางผิด (ขุ.เป.อ. ๕๗๕/๒๕๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๖๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  [๕๗๖] แต่ถ้าพระองค์จักทรงเคารพธรรม<br>
  ยินดีบริจาคทานเครื่องบำรุงอัตภาพ<br>
  เป็นเสมือนบ่อน้ำของสมณพราหมณ์ทั้งหลาย<br>
  ขอเดชะเจ้าลิจฉวี เมื่อเป็นดังนี้ พระองค์จักได้เห็นข้าพระองค์<br>
  [๕๗๗] และข้าพระองค์จักได้เห็นได้เจรจากับพระองค์<br>
  ขอพระองค์โปรดทรงปล่อยบุรุษนี้จากหลาวโดยเร็ว<br>
  เพราะการมาหาบุรุษนี้เป็นเหตุ<br>
  เราทั้งสองได้เป็นพยานร่วมกัน<br>
  เพราะเหตุแห่งบุรุษถูกเสียบที่หลาว ข้าพระองค์เข้าใจว่า<br>
  [๕๗๘] เราทั้งสองนั้นได้เป็นพยานร่วมกัน<br>
  ฝ่ายบุรุษถูกเสียบที่หลาวนี้ ถูกปล่อยโดยเร็วโดยทันที<br>
  แล้วประพฤติธรรมโดยเคารพ<br>
  พึงพ้นจากนรกนั้นแน่นอน<br>
  กรรมที่เว้นการให้ผล๑ ก็พึงมีได้<br>
  [๕๗๙] พระองค์เสด็จเข้าไปหากัปปิตกภิกษุแล้ว<br>
  ทรงถวายทานแก่ท่าน ในเวลาที่สมควร<br>
  ประทับนั่งใกล้แล้วเชิญตรัสถามด้วยพระโอษฐ์เอง<br>
  ท่านจักทูลความข้อนั้นแก่พระองค์<br>
  [๕๘๐] พระองค์ทรงประสงค์บุญ และมีจิตไม่ประทุษร้าย<br>
  เชิญเสด็จเข้าไปหาภิกษุนั้นแล้วตรัสถามเถิด<br>
  ท่านจักทูลธรรมทั้งที่ทรงสดับแล้ว<br>
  และยังไม่ได้ทรงสดับทั้งหมดแด่พระองค์ตามความรู้<br>
  (พระองค์ทรงสดับธรรมแล้วจักได้ตรัสบอกสุคติ)<br><br>เชิงอรรถ :<br>
  ๑ กรรมที่เว้นผลอันบุคคลพึงเสวยในภพต่อ ๆ ไป (อโหสิกรรม) พึงมีได้ เมื่อยังมีการเวียนว่ายตายเกิด
  (ขุ.เป.อ.<br>
  ๕๙๐/๒๕๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๖๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  [๕๘๑] ท้าวเธอทรงเจรจาความลับในที่นั้นแล้ว<br>
  ได้เป็นพยานร่วมกับเปรต เสด็จหลีกไป<br>
  ครั้นแล้วท้าวเธอได้กล่าวกับข้าราชบริพารของกษัตริย์ลิจฉวีทั้งหลาย<br>
  ซึ่งนั่งประชุมกันอยู่ใกล้ ๆ ว่า<br>
  [๕๘๒] ท่านผู้เจริญทั้งหลาย โปรดฟังคำอย่างหนึ่งของข้าพเจ้า<br>
  ข้าพเจ้าจักเลือกพร จักได้ประโยชน์<br>
  บุรุษที่ถูกเสียบที่หลาว มีกรรมหยาบช้า<br>
  ถูกลงอาชญา มีสภาพที่จะต้องติดอยู่ร่ำไป<br>
  [๕๘๓] เขาถูกหลาวเสียบมาอย่างนี้ประมาณ ๒๐ ราตรี<br>
  จะตายหรือไม่ตาย เราจักปล่อยเขาด้วยความเต็มใจ<br>
  หมู่ชนจงอนุญาตตามชอบใจ<br>
  [๕๘๔] พระองค์โปรดจงรีบปล่อยบุรุษนั้นและบุรุษอื่นโดยเร็ว<br>
  และใครเล่าจะพึงว่ากล่าวพระองค์ผู้ทรงทำอย่างนั้นอยู่ได้<br>
  พระองค์ทรงทราบอย่างไร ขอจงทรงทำอย่างนั้น<br>
  หมู่ชนย่อมอนุญาตตามชอบใจ<br>
  [๕๘๕] เจ้าลิจฉวีนั้นเสด็จเข้าไปยังสถานที่นั้นแล้ว<br>
  ทรงรีบปล่อยบุรุษที่ถูกหลาวเสียบ<br>
  และได้ตรัสกับบุรุษนั้นว่า อย่ากลัวเลยเพื่อน<br>
  และรับสั่งให้พวกหมอพยาบาลรักษา<br>
  [๕๘๖] แล้วเสด็จเข้าไปหากัปปิตกภิกษุ<br>
  ทรงถวายทานแก่ท่านในเวลาที่สมควร<br>
  มีพระประสงค์จะทรงทราบเหตุ จึงประทับนั่งใกล้<br>
  แล้วได้รับสั่งถามท่าน ณ ที่นั้นนั่นแหละด้วยพระองค์เองว่า<br>
  [๕๘๗] บุรุษผู้ถูกหลาวเสียบ มีกรรมหยาบช้า<br>
  ถูกลงอาชญา มีสภาพจะต้องติดอยู่ร่ำไป<br>
  เขาถูกเสียบอย่างนี้ประมาณ ๒๐ ราตรี จะตายหรือไม่ตาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๖๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  [๕๘๘] โยมไปปล่อยเขามาเดี๋ยวนี้ตามคำของเปรตนั้น<br>
  พระคุณเจ้าผู้เจริญ จะพึงมีเหตุอะไรหรือ <br>
  ที่เปรตนั้นไม่ต้องตกนรก<br>
  [๕๘๙] ถ้ามีเหตุขอนิมนต์ท่านบอกโยมเถิด พระคุณเจ้าผู้เจริญ<br>
  โยมกำลังรอฟังคำมีเหตุที่น่าเชื่อถืออยู่<br>
  (กัปปิตกภิกษุถวายพระพรว่า)<br>
  เพราะยังไม่ได้เสวย<br>
  ผลกรรมเหล่านั้นจะไม่มีการสูญหาย<br>
  ภาวะที่กรรมเหล่านั้นจะสูญสิ้นไปจะพึงมีได้ในโลกนี้<br>
  [๕๙๐] ถ้าเขาประพฤติธรรมสม่ำเสมอโดยเคารพ<br>
  ไม่ประมาททั้งคืนทั้งวัน<br>
  เขาจะพึงพ้นจากนรกนั้นไปได้<br>
  และกรรมที่เว้นการให้ผล พึงมีได้<br>
  (พระราชาตรัสว่า)<br>
  [๕๙๑] พระคุณเจ้าผู้เจริญ โยมรู้ประโยชน์ของบุรุษนี้อย่างทั่วถึง<br>
  บัดนี้ ขอพระคุณเจ้าจงอนุเคราะห์โยมบ้าง<br>
  ขอได้กล่าวตักเตือนพร่ำสอนโยม<br>
  โดยวิธีที่โยมไม่พึงตกนรกด้วยเถิด<br>
  ท่านผู้มีปัญญากว้างขวาง<br>
  (กัปปิตกภิกษุถวายพระพรว่า)<br>
  [๕๙๒] วันนี้ ขอมหาบพิตรจงมีพระหฤทัยเลื่อมใส<br>
  ถึงพระพุทธเจ้า พระธรรม และพระสงฆ์ว่าเป็นที่พึ่งที่ระลึกถึง<br>
  อนึ่ง จงทรงศึกษาสมาทานสิกขาบท ๕ ประการ<br>
  ไม่ให้ขาดและไม่ให้บกพร่อง คือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๖๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑. อัมพสักขรเปตวัตถุ<br>
  [๕๙๓] จงทรงงดเว้นจากการฆ่าสัตว์โดยพลัน<br>
  เว้นขาดจากการถือเอาสิ่งของที่เจ้าของไม่ได้ให้ในโลก<br>
  ไม่ทรงเสวยน้ำจัณฑ์ ไม่ตรัสเท็จ<br>
  และทรงยินดีเฉพาะพระมเหสีของพระองค์<br>
  อนึ่ง ขอจงทรงสมาทานอุโบสถศีลประกอบด้วยองค์ ๘<br>
  อย่างประเสริฐนี้ ซึ่งเป็นกุศล มีสุขเป็นกำไร<br>
  [๕๙๔] ขอพระองค์จงทรงถวายจีวร บิณฑบาต<br>
  คิลานปัจจัย ที่นอน ที่นั่ง ข้าว น้ำ ของกิน ของเคี้ยว<br>
  ผ้า และที่อยู่อาศัย ในท่านผู้ปฏิบัติตรงทั้งหลาย<br>
  บุญย่อมเจริญทุกเมื่อ<br>
  [๕๙๕] ทรงอังคาสภิกษุทั้งหลายผู้สมบูรณ์ด้วยศีล ปราศจากราคะ<br>
  เป็นพหูสูต ให้อิ่มหนำด้วยข้าวและน้ำ บุญจึงเจริญทุกเมื่อ<br>
  [๕๙๖] ผู้ที่ประพฤติธรรมสม่ำเสมอโดยเคารพ<br>
  ไม่ประมาททั้งคืนทั้งวันอย่างนี้ พึงพ้นจากนรกนั้น<br>
  และกรรมที่เว้นการให้ผลพึงมีได้<br>
  (พระราชาตรัสว่า)<br>
  [๕๙๗] วันนี้แหละ โยมมีจิตเลื่อมใส ขอถึงพระพุทธเจ้า<br>
  พระธรรม และพระสงฆ์ว่าเป็นที่พึ่งที่ระลึก<br>
  อนึ่ง ขอศึกษาสมาทานสิกขาบท ๕ ประการ<br>
  ไม่ให้ขาดและไม่ให้บกพร่อง คือ<br>
  [๕๙๘] ของดเว้นจากการฆ่าสัตว์พลัน<br>
  เว้นขาดจากการถือเอาสิ่งที่เจ้าของไม่ได้ให้ในโลก<br>
  ไม่ดื่มน้ำเมา ไม่กล่าวเท็จ<br>
  และยินดีเฉพาะภรรยาของตน<br>
  อนึ่ง ขอสมาทานอุโบสถศีลประกอบด้วยองค์ ๘<br>
  อย่างประเสริฐนี้ ซึ่งเป็นกุศล มีสุขเป็นกำไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๖๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  [๕๙๙] โยมจะถวายจีวร บิณฑบาต คิลานปัจจัย ที่นอน ที่นั่ง<br>
  ข้าว น้ำ ของกินของเคี้ยว ผ้า และที่อยู่อาศัย<br>
  [๖๐๐] โยมยินดีในพระพุทธศาสนา ไม่หวั่นไหว<br>
  จะถวายแก่ภิกษุทั้งหลายผู้สมบูรณ์ด้วยศีล<br>
  ปราศจากราคะ เป็นพหูสูต<br>
  [๖๐๑] เจ้าอัมพสักขรลิจฉวีทรงเป็นอุบาสกคนหนึ่งในเมืองไพสาลี<br>
  ทรงมีศรัทธา และมีพระหฤทัยอ่อนโยนเช่นนั้น<br>
  ทรงทำอุปการะ บำรุงพระภิกษุสงฆ์โดยเคารพในกาลนั้น<br>
  [๖๐๒] บุรุษผู้ถูกหลาวเสียบ หายโรค<br>
  มีอิสระ สบายดี ได้บรรพชาแล้ว<br>
  แม้คนทั้งสองอาศัยกัปปิตกภิกษุผู้ประเสริฐ ได้บรรลุสามัญญผล๑<br>
  [๖๐๓] การคบสัตบุรุษเช่นนี้ย่อมมีผลมากแก่สัตบุรุษทั้งหลายผู้รู้แจ้งอยู่<br>
  บุรุษผู้ถูกหลาวเสียบได้บรรลุอรหัตตผล<br>
  ส่วนเจ้าอัมพสักขรลิจฉวีได้บรรลุโสตาปัตติผล<br>
  อัมพสักขรเปตวัตถุที่ ๑ จบ</p>
<p> ๒. เสรีสกเปตวัตถุ<br>
  เรื่องเสรีสกเปรต<br>
  (พระควัมปติกล่าวว่า)<br>
  [๖๐๔] ท่านทั้งหลายจงฟังคำของเทวดาและพวกพ่อค้า<br>
  ที่ได้มาพบกันในทางทะเลทรายในคราวนั้น<br>
  และขอเชิญทุกท่านฟังถ้อยคำตามที่เทวดา<br>
  และพวกพ่อค้ากล่าวสนทนากัน<br><br>เชิงอรรถ :<br>
  ๑ สามัญญผล แปลว่า ผลแห่งความเป็นสมณะ ความเป็นสมณะ หมายถึงการบวชเป็นภิกษุในพุทธศาสนา<br>
  พระผู้มีพระภาคทรงพิสูจน์ให้เห็นชัดว่า การบวชได้ผลเห็นประจักษ์ (หมายถึงการบรรลุมรรค
  ๔ ผล ๔<br>
  นิพพาน ๑ ไปตามลำดับ) (สุตฺต ๙/๒๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๖๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  [๖๐๕] ยังมีพระราชาผู้ทรงยศพระนามว่า ปายาสิ<br>
  ได้เกิดร่วมกับหมู่ภุมเทวดา<br>
  มีบริวารยศบันเทิงอยู่ในวิมานของตน<br>
  เป็นเทวดาแต่ได้มาสนทนากับพวกมนุษย์<br>
  (เสรีสกเทพบุตรถามพวกพ่อค้าด้วยคาถาว่า)<br>
  [๖๐๖] มนุษย์ทั้งหลายผู้กลัวทางคดเคี้ยว<br>
  มีใจหวาดหวั่นอยู่ในที่น่าระแวงว่ามีภัย ในป่า ในถิ่นของอมนุษย์<br>
  ในทางกันดาร ซึ่งมีน้ำมีอาหารไม่เพียงพอ<br>
  เดินไปได้แสนยาก ท่ามกลางทะเลทราย<br>
  [๖๐๗] ในทางทะเลทรายนี้ ไม่มีผลไม้ ไม่มีเผือกมัน ไม่มีเชื้อไฟ<br>
  ในทางทะเลทรายนี้ จักหาอาหารได้แต่ที่ไหน<br>
  นอกจากฝุ่นและทรายที่แดดแผดเผาทั้งร้อน ทั้งทารุณ<br>
  [๖๐๘] ที่นี้เป็นที่ดอน ร้อนดังแผ่นเหล็กเผาไฟ<br>
  หาความสบายมิได้ เทียบเท่านรก<br>
  สถานที่นี้เป็นที่อยู่ดั้งเดิมของพวกหยาบช้ามีปีศาจเป็นต้น<br>
  เป็นภูมิประเทศเหมือนถูกสาปไว้<br>
  [๖๐๙] อนึ่ง พวกท่านหวังอะไร<br>
  เพราะเหตุไรจึงไม่พิจารณาให้ถี่ถ้วน<br>
  ตามกันเข้ามายังประเทศถิ่นนี้พร้อมกัน<br>
  เพราะความโลภ ความกลัว หรือเพราะความหลง<br>
  (พวกพ่อค้าตอบว่า)<br>
  [๖๑๐] พวกข้าพเจ้านั้นเป็นพ่อค้าเกวียนอยู่ในแคว้นมคธและแคว้นอังคะ<br>
  ต้องการทรัพย์ หวังกำไร<br>
  จึงบรรทุกสินค้ามามาก<br>
  พากันไปยังสินธุประเทศและโสวีระประเทศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๖๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  [๖๑๑] กลางวัน พวกข้าพเจ้าทุกคนทนความกระหายน้ำไม่ได้<br>
  ทั้งมุ่งหวังจะอนุเคราะห์สัตว์พาหนะ<br>
  จึงรีบเดินทางมาในกลางคืน ซึ่งเป็นเวลาวิกาล<br>
  [๖๑๒] พวกข้าพเจ้าไปผิดทาง จึงหลงทาง<br>
  สับสนเหมือนคนตาบอด<br>
  เดินหลงเข้าไปในป่าที่ไปได้ยากแสนยาก<br>
  ท่ามกลางทะเลทราย เกิดงุนงงสงสัย ไม่รู้ทิศทาง<br>
  [๖๑๓] ท่านที่ควรบูชา พวกข้าพเจ้าได้พบวิมานอันประเสริฐ<br>
  และตัวท่านซึ่งไม่เคยพบเห็นมาก่อนนี้<br>
  จึงหวังจะรอดชีวิตยิ่งกว่าแต่ก่อน<br>
  เพราะได้เห็น จึงพากันร่าเริง ดีใจและเบิกบานใจ<br>
  (เทพบุตรถามว่า)<br>
  [๖๑๔] เพราะโภคทรัพย์เป็นต้นเหตุ<br>
  พวกท่านจึงพากันไปยังทิศทางต่าง ๆ<br>
  คือ ฝั่งสมุทรทะเลทรายทางที่ต้องใช้เครื่องหวาย<br>
  ทางที่ต้องตอกทอย๑ ทางที่มีแม่น้ำ<br>
  และทางภูเขาที่ไปได้ยาก<br>
  [๖๑๕] พ่อค้าทั้งหลาย พวกท่านได้ไปยังแคว้นของพระราชาอื่น ๆ<br>
  พบเห็นผู้คนชาวต่างประเทศ<br>
  พวกเราขอฟังสิ่งอัศจรรย์<br>
  ที่พวกท่านได้ยิน หรือได้เห็นมา<br><br>เชิงอรรถ :<br>
  ๑ ตอกทอย หมายถึง การตีลูกทอยคือไม้แหลม ๆ ที่ทำเป็นตะปูตีเข้าที่ต้นไม้ (หรือที่หน้าผาเพื่อทำเป็น<br>
  บันไดไต่ขึ้นไป) (ขุ.วิ.อ. ๑๒๓๘/๓๙๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๖๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  (พวกพ่อค้าตอบว่า)<br>
  [๖๑๖] พ่อกุมาร สมบัติของมนุษย์ที่ผ่านมาทั้งหมด<br>
  ซึ่งอัศจรรย์กว่าวิมานของท่านแม้นี้<br>
  พวกข้าพเจ้าไม่เคยได้เห็นหรือได้ยิน<br>
  วิมานของท่านซึ่งมีรัศมีไม่เลว<br>
  พวกข้าพเจ้าแลดูแล้วไม่อิ่มเลย<br>
  [๖๑๗] ที่วิมานของท่านมีสระโบกขรณี ลอยอยู่ในอากาศ<br>
  มีสวนดอกไม้มากมาย มีบัวขาวมาก<br>
  มีหมู่ไม้ผลิดอกออกผลเป็นนิตย์<br>
  โชยกลิ่นหอมตลบอบอวล<br>
  [๖๑๘] เสาวิมานเหล่านี้เป็นเสาแก้วไพฑูรย์ สูงร้อยศอก<br>
  ประดับด้วยแก้วผลึก แก้วประพาฬ แก้วลาย และทับทิม<br>
  มีรัศมีโชติช่วง<br>
  [๖๑๙] วิมานของท่านนี้มีเสา ๑,๐๐๐ ต้น<br>
  ภายในประกอบด้วยแก้ว<br>
  ภายนอกล้อมรอบด้วยไพทีทองคำ๑<br>
  และมุงบังอย่างดีด้วยแผ่นทองคำ<br>
  มีอานุภาพหาที่เปรียบมิได้<br>
  งามอยู่บนเสาเหล่านั้น<br>
  [๖๒๐] วิมานของท่านนี้สว่างไสวด้วยทองชมพูนุชชั้นเยี่ยม<br>
  ทุกส่วนของวิมานเกลี้ยงเกลาดี<br>
  ประกอบด้วยบันไดและพื้นน่าพอใจ มั่นคง<br>
  งดงาม มีส่วนประกอบกลมกลืน<br>
  ชวนพิศอย่างยิ่ง น่าชอบใจ<br><br>เชิงอรรถ :<br>
  ๑ เวทีที่ทำด้วยทอง เพื่อใช้ประโยชน์ในการฟ้อนรำขับร้อง หรือบางแห่งใช้ตั้งเครื่องบูชา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๖๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  [๖๒๑] ภายในวิมานแก้ว มีข้าวน้ำอุดมสมบูรณ์<br>
  ตัวท่านมีหมู่เทพอัปสรห้อมล้อม<br>
  กึกก้องด้วยเสียงตะโพน เปิงมางและดุริยางค์<br>
  เป็นผู้ที่ทวยเทพนอบน้อมแล้วด้วยการชมเชยและกราบไหว้<br>
  [๖๒๒] ตัวท่านนั้นมีอานุภาพสุดที่จะคิด<br>
  ประกอบด้วยคุณทุกอย่าง<br>
  ผู้อันหมู่เทพนารีปลุกเร้า<br>
  บันเทิงอยู่ในวิมานปราสาทที่ประเสริฐ น่ารื่นรมย์ใจ<br>
  เหมือนท้าวเวสวัณบันเทิงอยู่ในนฬินีสถาน๑<br>
  [๖๒๓] ท่านเป็นเทวดาหรือเป็นยักษ์<br>
  เป็นท้าวสักกะจอมเทพ หรือเป็นมนุษย์<br>
  พวกพ่อค้าเกวียนถามท่าน<br>
  โปรดบอกด้วยเถิด ท่านเป็นเทวดาชื่ออะไร<br>
  (เทพบุตรตอบว่า)<br>
  [๖๒๔] ข้าพเจ้าเป็นเทวดาชื่อเสรีสกะ เป็นผู้รักษาทางกันดาร<br>
  คุ้มครองทางทะเลทราย ทำตามคำสั่งท้าวเวสวัณ<br>
  จึงดูแลรักษาประเทศถิ่นนี้อยู่<br>
  (พวกพ่อค้าถามว่า)<br>
  [๖๒๕] วิมานนี้ท่านได้ตามความปรารถนา<br>
  หรือเกิดโดยความเปลี่ยนแปลง<br>
  ท่านทำเองหรือเทวดาทั้งหลายมอบให้<br>
  พวกพ่อค้าเกวียนถามท่านว่า<br>
  วิมานที่น่าชอบใจนี้ท่านได้มาอย่างไร<br><br>เชิงอรรถ :<br>
  ๑ สถานที่ทรงเล่นกีฬาสนามกีฬา (ขุ.วิ.อ. ๑๒๔๖/๔๐๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๖๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  (เทพบุตรตอบว่า)<br>
  [๖๒๖] วิมานนี้มิใช่ข้าพเจ้าได้ตามความปรารถนา<br>
  มิใช่เกิดโดยการเปลี่ยนแปลง<br>
  มิใช่ข้าพเจ้าทำเองทั้งมิใช่เทวดาทั้งหลายมอบให้<br>
  วิมานที่น่าชอบใจนี้ข้าพเจ้าได้มาด้วยบุญกรรมอันดีงามของตน<br>
  (พวกพ่อค้าถามว่า)<br>
  [๖๒๗] อะไรเป็นข้อปฏิบัติและเป็นพรหมจรรย์ของท่าน<br>
  นี้เป็นวิบากแห่งบุญกรรมอะไรที่ท่านสั่งสมไว้ดีแล้ว<br>
  พวกพ่อค้าเกวียนถามท่านว่า<br>
  วิมานนี้ท่านได้มาอย่างไร<br>
  (เทพบุตรตอบว่า)<br>
  [๖๒๘] ข้าพเจ้าได้มีนามว่าปายาสิ<br>
  เมื่อครั้งข้าพเจ้าครองราชสมบัติแคว้นโกศล<br>
  ข้าพเจ้าเป็นนัตถิกทิฏฐิ๑<br>
  เป็นคนตระหนี่ มีธรรมเลวทราม<br>
  และมีปกติกล่าวว่าขาดสูญ๒<br>
  [๖๒๙] ได้มีสมณะ ผู้พหูสูต นามว่ากุมารกัสสปะ<br>
  ซึ่งเลิศทางกล่าวธรรมได้อย่างวิจิตรไพเราะ<br>
  ครั้งนั้นท่านได้กล่าวธรรมกถาโปรดข้าพเจ้า<br>
  ได้ช่วยบรรเทาทิฏฐิที่เป็นข้าศึกทางใจของข้าพเจ้าได้<br><br>เชิงอรรถ :<br>
  ๑ มีความเห็นผิดว่า ไม่มีเหตุไม่มีปัจจัยที่ทำให้สัตว์บริสุทธิ์หรือเศร้าหมอง
  สัตว์บริสุทธิ์หรือเศร้าหมองเอง<br>
  (สุตฺต. ๙/๑๖๘/๕๔)<br>
  ๒ การกล่าวว่า ทานที่ให้แล้วไม่มีผล การบูชายัญไม่มีผล การเซ่นสรวงไม่มีผล ผลวิบากแห่งกรรมที่ทำดี<br>
  ทำชั่วไม่มีผล โลกนี้ไม่มี โลกหน้าไม่มี มารดาบิดาไม่มีคุณ ฯลฯ (สุตฺต. ๙/๑๗๑/๕๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๗๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  [๖๓๐] ข้าพเจ้าฟังธรรมกถาของท่านแล้ว<br>
  ได้ประกาศตนเป็นอุบาสก<br>
  งดเว้นจากการฆ่าสัตว์<br>
  เว้นขาดจากการลักทรัพย์ในโลก<br>
  ยินดีเฉพาะภรรยาของตน<br>
  ไม่กล่าวเท็จ ไม่ดื่มน้ำเมา<br>
  [๖๓๑] ข้อนั้นเป็นข้อปฏิบัติและเป็นพรหมจรรย์ของข้าพเจ้า<br>
  นี้เป็นวิบากแห่งบุญกรรมนั้นที่ข้าพเจ้าสั่งสมไว้ดีแล้ว<br>
  วิมานนี้ข้าพเจ้าได้มาด้วยบุญกรรมอันดีงามนั้นนั่นเอง<br>
  (พวกพ่อค้าถามว่า)<br>
  [๖๓๒] ทราบมาว่า คนมีปัญญาทั้งหลายพูดแต่คำจริง<br>
  คำพูดของบัณฑิตทั้งหลายจึงไม่กลับกลายเป็นอย่างอื่น<br>
  คนทำบุญไว้จะไปที่ใด ย่อมมีแต่สิ่งที่น่ารักน่าใคร่<br>
  บันเทิงอยู่ในที่นั้น<br>
  [๖๓๓] ณ ที่ใด มีความโศก ความร่ำไห้<br>
  การฆ่า การจองจำ และเหตุเกิดเรื่องเลวร้าย<br>
  คนทำบาปไว้ก็จะไปในที่นั้น<br>
  ไม่พ้นจากคติที่ชั่วไปได้ไม่ว่าในกาลไหน<br>
  [๖๓๔] พ่อกุมาร เพราะเหตุอะไรหนอ<br>
  เทพบริวารจึงเป็นเสมือนผู้ฟั่นเฟือนไปในชั่วครู่นี้<br>
  เหมือนน้ำใสถูกกวนให้ขุ่น<br>
  เพราะเหตุไรหนอ<br>
  เทพบริวารนี้และตัวท่านจึงได้มีความโทมนัส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๗๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  (เทพบุตรตอบว่า)<br>
  [๖๓๕] พ่อทั้งหลาย กลิ่นทิพย์เหล่านี้<br>
  โชยกลิ่นหอมระรื่นจากป่าไม้ซึก<br>
  หอมตลบอบอวลทั่ววิมานนี้<br>
  กำจัดความมืดได้ทั้งกลางวันและกลางคืน<br>
  [๖๓๖] ล่วงไป ๑๐๐ ปี เปลือกฝักไม้ซึกเหล่านี้<br>
  แต่ละฝักก็จะแตกออก<br>
  เป็นที่รู้กันว่า ๑๐๐ ปีของมนุษย์ล่วงไปแล้ว<br>
  ตั้งแต่ข้าพเจ้าเกิดในหมู่เทวดานี้<br>
  [๖๓๗] พ่อทั้งหลาย ข้าพเจ้ารู้เห็นแล้วว่า<br>
  ข้าพเจ้าจักดำรงอยู่ในวิมานนี้อีก ๕๐๐ ปีทิพย์<br>
  แล้วจึงจุติ เพราะสิ้นบุญ สิ้นอายุ<br>
  ข้าพเจ้าจึงซบเซา เพราะความโศกนั้นนั่นเอง<br>
  (พวกพ่อค้ากล่าวว่า)<br>
  [๖๓๘] ผู้ที่ได้วิมานซึ่งหาที่เปรียบมิได้เป็นเวลานานเช่นนั้น<br>
  จะพึงเศร้าโศกไปทำไมเล่า<br>
  แต่พวกผู้มีบุญน้อยเข้าอยู่วิมานชั่วเวลาสั้นนั้นแหละ<br>
  ควรเศร้าโศกแท้<br>
  (เทพบุตรกล่าวว่า)<br>
  [๖๓๙] พ่อทั้งหลาย ข้อที่ท่านทั้งหลายกล่าววาจาที่น่ารักกับข้าพเจ้า<br>
  นั่นเป็นการกล่าวตักเตือนอันสมควรแก่ข้าพเจ้า<br>
  ส่วนข้าพเจ้าจะตามคุ้มครองท่านทั้งหลาย<br>
  เชิญท่านทั้งหลายไปยังที่<br>
  ที่ท่านทั้งหลายปรารถนาโดยความสวัสดีเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๗๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  (พวกพ่อค้ากล่าวว่า)<br>
  [๖๔๐] พวกข้าพเจ้าต้องการทรัพย์ หวังกำไร<br>
  จึงพากันไปยังสินธุประเทศ และโสวีระประเทศ<br>
  แล้วจักประกอบกรรมที่ได้รับรองไว้ตามสมควร<br>
  มีการเสียสละอย่างบริบูรณ์<br>
  กระทำการบูชาเสรีสกเทพบุตรอย่างโอฬาร<br>
  (เทพบุตรกล่าวว่า)<br>
  [๖๔๑] ท่านทั้งหลาย อย่าได้ทำการบูชาเสรีสกเทพบุตรเลย<br>
  สิ่งที่ท่านทั้งหลายพูดถึงทั้งหมด จักมีแก่พวกท่าน<br>
  ท่านทั้งหลายจงงดเว้นกรรมชั่วและจงตั้งใจประกอบตามธรรม<br>
  [๖๔๒] ในหมู่พ่อค้าเกวียนนี้ มีอุบาสกผู้เป็นพหูสูต<br>
  มีศีลและวัตร มีศรัทธา มีจาคะ<br>
  มีศีลเป็นที่รักอย่างยิ่ง<br>
  มีวิจารณญาณ สันโดษ มีความรู้<br>
  [๖๔๓] ไม่พูดเท็จทั้งที่รู้อยู่<br>
  ไม่คิดเบียดเบียนผู้อื่น<br>
  ไม่พูดส่อเสียดให้เขาแตกกัน<br>
  พูดแต่วาจาอ่อนหวานละมุนละม่อม<br>
  [๖๔๔] เขามีความเคารพ ยำเกรง มีวินัย<br>
  ไม่เป็นคนเลว เป็นผู้บริสุทธิ์ในอธิศีล<br>
  มีความประพฤติประเสริฐ<br>
  เลี้ยงมารดาบิดาโดยชอบธรรม<br>
  [๖๔๕] เขาเห็นจะแสวงหาโภคทรัพย์ เพราะเหตุแห่งมารดาบิดา<br>
  มิใช่เพราะเหตุแห่งตน เมื่อมารดาบิดาล่วงลับไป<br>
  เขาก็น้อมไปในเนกขัมมะ ประพฤติพรหมจรรย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๗๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  [๖๔๖] เขาเป็นคนซื่อตรง ไม่คดโกง<br>
  ไม่โอ้อวด ไม่เจ้าเล่ห์ ไม่พูดมีเลศนัย<br>
  เขาทำแต่กรรมดี<br>
  ตั้งอยู่ในธรรมเช่นนี้ จะพึงได้รับทุกข์อย่างไรเล่า<br>
  [๖๔๗] เพราะอุบาสกนั้นเป็นเหตุ ข้าพเจ้าจึงได้ปรากฏตัว<br>
  พ่อค้าทั้งหลาย เพราะฉะนั้น ท่านทั้งหลายจงเห็นธรรมเถิด<br>
  เพราะเว้นอุบาสกนั้นเสียแล้ว<br>
  ท่านทั้งหลายจะสับสน<br>
  เหมือนคนตาบอดหลงเข้าไปในป่าเป็นเถ้าถ่านไป<br>
  การทอดทิ้งผู้อื่นเป็นการง่ายสำหรับคนทั่วไป<br>
  (แต่เป็นการยากสำหรับสัตบุรุษ)<br>
  คบหาสัตบุรุษจึงนำความสุขมาให้อย่างแท้จริง<br>
  (พวกพ่อค้าถามว่า)<br>
  [๖๔๘] อุบาสกคนนั้นคือใคร และทำงานอะไร<br>
  เขาชื่ออะไร และโคตรอะไร<br>
  ข้าแต่เทวดา แม้ข้าพเจ้าทั้งหลาย<br>
  ก็ต้องการจะเห็นอุบาสกนั้นที่ท่านมาที่นี้<br>
  เพื่อช่วยเหลืออุบาสกที่ท่านชอบ เป็นคนโชคดี<br>
  (เทพบุตรตอบว่า)<br>
  [๖๔๙] ผู้ที่เป็นกัลบกมีชื่อว่าสัมภวะ<br>
  อาศัยการตัดผมเลี้ยงชีพ<br>
  เป็นคนรับใช้ของพวกท่าน<br>
  ท่านทั้งหลายจงรู้ว่าเป็นอุบาสก<br>
  ท่านทั้งหลายอย่าดูหมิ่นเขา<br>
  เขาเป็นผู้มีศีลเป็นที่รักยิ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๗๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๒. เสรีสกเปตวัตถุ<br>
  (พวกพ่อค้ากล่าวว่า)<br>
  [๖๕๐] ข้าแต่เทวดา พวกข้าพเจ้ารู้จักช่างตัดผมคนที่ท่านพูดถึงดี<br>
  แต่ไม่รู้จักว่า เขาเป็นคนเช่นนี้เลย<br>
  แม้ข้าพเจ้าทั้งหลายฟังคำของท่านแล้ว<br>
  ก็จักบูชาอุบาสกนั้นอย่างโอฬาร<br>
  (เทพบุตรกล่าวว่า)<br>
  [๖๕๑] พวกผู้คนในกองเกวียนนี้<br>
  ไม่ว่าคนหนุ่ม คนแก่ หรือคนปูนกลาง<br>
  ทั้งหมดทุกคนนั้น เชิญขึ้นไปบนวิมาน<br>
  พวกคนตระหนี่จงดูผลของบุญทั้งหลาย<br>
  (พระธรรมสังคีติกาจารย์กล่าว ๖ คาถาในตอนจบเรื่องว่า)<br>
  [๖๕๒] พ่อค้าทุกคน ณ ที่นั้น<br>
  ต่างคนต่างเข้าห้อมล้อมช่างตัดผมนั้น<br>
  พากันขึ้นวิมานซึ่งเสมือนภพดาวดึงส์ของท้าววาสวะ<br>
  พร้อมกล่าวว่า เราก่อน ๆ<br>
  [๖๕๓] พ่อค้าทุกคนนั้นต่างประกาศความเป็นอุบาสก ณ ที่นั้นว่า<br>
  เราก่อน ๆ แล้วได้เป็นผู้งดเว้นจากการฆ่าสัตว์<br>
  เว้นขาดจากการลักทรัพย์ในโลก<br>
  ยินดีเฉพาะภรรยาของตน<br>
  ไม่กล่าวเท็จ ไม่ดื่มน้ำเมา<br>
  [๖๕๔] พ่อค้าทุกคน ครั้นต่างคนต่างประกาศความเป็นอุบาสก<br>
  ณ ที่นั้นแล้วได้ไปยังสถานที่ที่ตนปรารถนาโดยสวัสดี<br>
  หมู่พ่อค้าเกวียนบันเทิงอยู่ด้วยเทวฤทธิ์เนือง ๆ<br>
  ได้รับอนุญาตแล้วหลีกไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๗๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๓. นันทกเปตวัตถุ<br>
  [๖๕๕] พ่อค้าเหล่านั้นต้องการทรัพย์ หวังกำไร<br>
  ไปถึงสินธุและโสวีระประเทศ พยายามค้าขายตามปรารถนา<br>
  มีลาภบริบูรณ์ กลับมาเมืองปาฏลีบุตรโดยปลอดภัย<br>
  [๖๕๖] พ่อค้าเหล่านั้นไปเรือนของตน<br>
  มีความสวัสดี พร้อมหน้าบุตรภรรยา<br>
  มีจิตเพลิดเพลิน ดีใจ ปลาบปลื้ม<br>
  บูชาเสรีสกเทพบุตรอย่างโอฬาร<br>
  ได้ช่วยกันสร้างเทวาลัยชื่อเสรีสกะขึ้น<br>
  [๖๕๗] การคบสัตบุรุษให้สำเร็จประโยชน์อย่างนี้<br>
  การคบผู้มีคุณธรรมมีประโยชน์มาก<br>
  พ่อค้าทั้งหมดได้ประสบความสุข<br>
  เพราะผลอันสืบเนื่องมาจากอุบาสกคนเดียว<br>
  เสรีสกเปตวัตถุที่ ๒ จบ<br>
  ภาณวารที่ ๓ จบ</p>
<p> ๓. นันทกเปตวัตถุ๑<br>
  เรื่องนันทกเปรต<br>
  (เพื่อจะแสดงเนื้อความนั้น พระสังคีติกาจารย์ทั้งหลายจึงกล่าวว่า)<br>
  [๖๕๘] มีพระราชาพระองค์หนึ่งทรงพระนามว่าปิงคลกะ<br>
  เป็นใหญ่แห่งชาวสุรัฏฐวิสัย เสด็จไปเฝ้าพระเจ้าโมริยะแล้ว<br>
  กลับมาถึงทางที่จะไปยังสุรัฏฐวิสัยอีก<br>
  [๖๕๙] เสด็จมาถึงทางโค้ง ในเวลาเที่ยงวัน ซึ่งเป็นเวลาร้อน<br>
  ได้ทอดพระเนตรเห็นทางที่น่ารื่นรมย์<br>
  เป็นทางทรายที่เปรตเนรมิตไว้นั้น<br><br>เชิงอรรถ :<br>
  ๑ เรื่องนี้เกิดหลังพุทธปรินิพพานประมาณ ๒๐๐ ปี (ขุ.เป.อ. ๑๒๓/๒๖๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๗๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๓. นันทกเปตวัตถุ<br>
  [๖๖๐] จึงตรัสบอกนายสารถีว่า<br>
  ทางนี้น่ารื่นรมย์ ปลอดภัย สะดวก ปลอดโปร่ง<br>
  สารถี พวกเราตรงไปทางนี้แหละ<br>
  จากที่นี้ไปไม่ไกลก็จะถึงสุรัฏฐประเทศ<br>
  [๖๖๑] พระเจ้าสุรัฏฐ์ ได้เสด็จพระราชดำเนินไปทางนั้น<br>
  พร้อมด้วยกองทัพ ๔ เหล่า<br>
  บุรุษคนหนึ่งตกใจกลัวได้กราบทูลพระเจ้าสุรัฏฐ์ ดังนี้ว่า<br>
  [๖๖๒] พวกเราเดินทางผิดเสียแล้ว เป็นทางน่ากลัว<br>
  น่าขนพองสยองเกล้า<br>
  เพราะทางปรากฏเฉพาะข้างหน้า แต่ข้างหลังไม่ปรากฏ<br>
  [๖๖๓] พวกเราเดินผิดทางเสียแล้ว เห็นจะมาใกล้พวกเปรต<br>
  กลิ่นอมนุษย์ฟุ้งมา ข้าพระองค์ได้ยินเสียงพิลึกน่าสะพรึงกลัว<br>
  [๖๖๔] พระเจ้าสุรัฏฐ์ทรงตกพระทัย ตรัสกับนายสารถีดังนี้ว่า<br>
  พวกเราเดินทางผิดเสียแล้ว เป็นทางน่ากลัวน่าขนพองสยองเกล้า<br>
  ทางปรากฏเฉพาะข้างหน้า แต่ข้างหลังไม่ปรากฏ<br>
  [๖๖๕] พวกเราเดินผิดทางเสียแล้ว เห็นจะมาใกล้พวกเปรต<br>
  กลิ่นอมนุษย์ฟุ้งมา เราได้ยินเสียงพิลึกน่าสะพรึงกลัว<br>
  [๖๖๖] จึงเสด็จขึ้นคอช้าง ทอดพระเนตรไปทั่วทั้ง ๔ ทิศ<br>
  ทรงเห็นต้นไทรย้อยต้นหนึ่ง มีร่มหนาทึบดี<br>
  เขียวชอุ่มคล้ายสีเมฆ ทั้งสีและสัณฐานก็คล้ายเมฆ<br>
  [๖๖๗] จึงรับสั่งกับนายสารถีว่า ป่าใหญ่เขียวชอุ่มดุจสีเมฆ<br>
  ทั้งสีและสัณฐานคล้ายเมฆ ปรากฏอยู่นั่นใช่ไหม<br>
  (นายสารถีกราบทูลว่า)<br>
  [๖๖๘] ข้าแต่พระมหาราชเจ้า นั้นต้นไทรย้อย มีร่มหนาทึบดี<br>
  เขียวชอุ่มคล้ายสีเมฆ ทั้งสีและสัณฐานก็คล้ายเมฆ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๗๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๓. นันทกเปตวัตถุ<br>
  [๖๖๙] พระเจ้าสุรัฏฐ์เสด็จพระราชดำเนินไปจนถึงป่าใหญ่<br>
  ซึ่งเขียวชอุ่มคล้ายสีเมฆ<br>
  ทั้งสีและสัณฐานก็คล้ายเมฆ ปรากฏอยู่<br>
  [๖๗๐] เสด็จลงจากคอช้างแล้วเสด็จเข้าไปใกล้ต้นไม้<br>
  ประทับนั่งที่โคนต้น พร้อมทั้งหมู่อำมาตย์ข้าราชบริพาร<br>
  ได้ทอดพระเนตรเห็นขันน้ำเต็มและขนมที่ถูกพระทัย<br>
  [๖๗๑] บุรุษผู้มีรูปลักษณ์ดั่งเทพ ประดับอาภรณ์พร้อมสรรพ<br>
  เข้าไปเฝ้าพระเจ้าสุรัฏฐ์แล้วได้กราบทูลดังนี้ว่า<br>
  [๖๗๒] ข้าแต่พระมหาราชเจ้า พระองค์เสด็จมาดีแล้ว<br>
  และก็มิได้เสด็จมาร้าย ข้าแต่พระองค์ผู้ทรงกำจัดศัตรู<br>
  เชิญพระองค์ผู้ประเสริฐเสวยน้ำ และเสวยขนมเถิด<br>
  [๖๗๓] พระเจ้าสุรัฏฐ์พร้อมด้วยอำมาตย์และข้าราชบริพาร<br>
  พากันดื่มน้ำและกินขนมแล้ว จึงตรัสถามว่า<br>
  [๖๗๔] ท่านเป็นเทวดาหรือคนธรรพ์ หรือเป็นท้าวสักกปุรินททะ<br>
  พวกเราไม่รู้จักจึงขอถามท่าน<br>
  พวกเราจะพึงรู้จักท่านได้อย่างไร<br>
  (นันทกเปรตกราบทูลว่า)<br>
  [๖๗๕] ข้าพระองค์ไม่ใช่เทวดา ไม่ใช่คนธรรพ์<br>
  ทั้งไม่ใช่ท้าวสักกปุรินททะ<br>
  ข้าพระองค์เป็นเปรต มาจากถิ่นสุรัฏฐวิสัย มาอยู่ที่นี้<br>
  (พระราชาตรัสถามว่า)<br>
  [๖๗๖] เมื่อก่อน ท่านอยู่ในสุรัฏฐวิสัย<br>
  มีปกตินิสัยอย่างไร มีความประพฤติอย่างไร<br>
  เพราะความดีอะไร ท่านจึงมีอานุภาพอย่างนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๗๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๓. นันทกเปตวัตถุ<br>
  (นันทกเปรตกราบทูลว่า)<br>
  [๖๗๗] ข้าแต่พระมหาราชเจ้า ผู้ทรงปราบอริราชศัตรู<br>
  ทรงผดุงรัฐให้เจริญ ขอพระองค์ทรงสดับความนั้น<br>
  อำมาตย์ ข้าราชบริพาร และพราหมณ์ ปุโรหิต ก็เชิญสดับด้วย<br>
  [๖๗๘] ขอเดชะ(เมื่อก่อน) ข้าพระองค์เป็นบุรุษ อยู่ในสุรัฏฐวิสัย<br>
  เป็นคนใจบาป เป็นมิจฉาทิฏฐิ๑ ทุศีล ตระหนี่<br>
  และด่าว่าสมณพราหมณ์ทั้งหลาย<br>
  [๖๗๙] เมื่อชนเหล่าอื่นกำลังทำบุญให้ทาน<br>
  ข้าพเจ้าก็ทำอันตรายเสีย ซ้ำยังห้ามหมู่ชนว่า<br>
  [๖๘๐] ผลทานไม่มี ผลแห่งความสำรวมจักมีแต่ที่ไหน<br>
  ใครผู้ชื่อว่าเป็นอาจารย์ไม่มี<br>
  ใครเล่าจักฝึกฝนบุคคลผู้ไม่เคยฝึกฝนได้<br>
  [๖๘๑] สัตว์ทั้งหลายเท่าเทียมกัน<br>
  ผู้อ่อนน้อมต่อผู้ใหญ่ในตระกูลจึงไม่ต้องมี<br>
  กำลังหรือความเพียรก็ไม่ต้องมี<br>
  ความพากเพียรของบุรุษจักมีแต่ที่ไหน<br>
  [๖๘๒] ธรรมดาผลทานย่อมไม่มี<br>
  ใครจะทำบุคคลผู้มีเวรให้หมดจดด้วยทานไม่ได้<br>
  สัตว์ย่อมได้สุขหรือทุกข์ที่ควรได้เอง<br>
  สุขหรือทุกข์ที่เกิดจากการแปรผัน สัตว์นำมาเอง<br>
  [๖๘๓] มารดาไม่มี บิดาไม่มี พี่ชายไม่มี น้องชายไม่มี<br>
  โลกนี้ไม่มี โลกหน้าไม่มี<br>
  ทานที่บุคคลให้แล้วย่อมไม่มีผล การบูชาก็ไม่มีผล<br>
  ทานและการบูชาที่ตั้งไว้ดีแล้วก็ไม่มีผล<br><br>เชิงอรรถ :<br>
  ๑ แสดงความเห็นผิดว่า การทำบุญ การให้ทานเป็นต้นไม่มีผล (ขุ.เป.อ. ๖๗๘/๒๖๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๗๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๓. นันทกเปตวัตถุ<br>
  [๖๘๔] คนแม้ฆ่าคน (หรือ) ตัดคอคนอื่น ก็ไม่ชื่อว่าใครฆ่าใคร<br>
  เป็นแต่ศัสตรา เสียบเข้าไปในระหว่างช่องกายทั้ง ๗ ช่อง๑<br>
  [๖๘๕] ชีวะ๒ของสัตว์ทั้งหลาย ไม่ถูกตัด ไม่ถูกทำลาย<br>
  บางคราวมี ๘ เหลี่ยม บางคราวกลมเหมือนงบน้ำอ้อย<br>
  บางคราวสูง ๕๐๐ โยชน์ ใครเล่าสามารถจะตัดชีวะให้ขาดได้<br>
  [๖๘๖] เหมือนเมื่อกลุ่มด้ายที่ถูกขว้างไป<br>
  กลุ่มด้ายนั้นย่อมคลายกลิ้งไปได้ ฉันใด<br>
  ถึงชีวะนั้นก็ฉันนั้นเหมือนกัน ย่อมแหวกหนีออกไปจากร่างได้<br>
  [๖๘๗] เหมือนบุคคลออกจากบ้านหนึ่ง เข้าสู่บ้านหนึ่ง ฉันใด<br>
  ถึงชีวะนั้นก็ฉันนั้นเหมือนกัน ออกจากร่างหนึ่ง เข้าสู่อีกร่างหนึ่ง<br>
  [๖๘๘] เหมือนบุคคลออกจากเรือนหลังหนึ่ง เข้าสู่อีกเรือนหลังหนึ่ง ฉันใด<br>
  ถึงชีวะนั้นก็ฉันนั้นเหมือนกัน ออกจากร่างหนึ่ง เข้าสู่อีกร่างหนึ่ง<br>
  [๖๘๙] ครั้นสิ้นกำหนด ๘,๔๐๐,๐๐๐ มหากัป<br>
  สัตว์ทั้งหลายจะเป็นพาลหรือบัณฑิตก็ตาม<br>
  จักยังสังสารวัฏให้สิ้นไปแล้ว จักทำที่สุดทุกข์ได้เอง<br>
  [๖๙๐] สุขและทุกข์ เหมือนตักตวงได้ด้วยทะนานและกระบุง<br>
  พระชินเจ้าย่อมรู้ทุกสิ่งทุกอย่าง หมู่สัตว์นอกนี้ล้วนเป็นผู้ลุ่มหลง<br>
  [๖๙๑] เมื่อชาติก่อน ข้าพระองค์มีความเห็นอย่างนี้ จึงได้เป็นคนหลง<br>
  ถูกโมหะครอบงำ เป็นมิจฉาทิฏฐิ ทุศีล ตระหนี่<br>
  และด่าว่าสมณพราหมณ์ทั้งหลาย<br>
  [๖๙๒] ภายใน ๖ เดือน ข้าพระองค์จักตาย<br>
  จักตกนรกอันเร่าร้อนแสนสาหัส<br><br>เชิงอรรถ :<br>
  ๑ คำว่า กายทั้ง ๗ ในลัทธินี้ หมายถึงสภาวะ ๗ กอง ได้แก่ กองแห่งธาตุดิน น้ำ ไฟ
  ลม ทุกข์และชีวะ<br>
  (ดู ลัทธิของครูปกุธะ กัจจายตนะ ใน ที.สี. ๙/๑๗๓)<br>
  ๒ คำว่า ชีวะ ในที่นี้ เทวดากล่าวหมายถึง ดวงชีพ ตรงกับอาตมันหรืออัตตาของลัทธิพราหมณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๘๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๓. นันทกเปตวัตถุ<br>
  [๖๙๓] นรกนั้นมี ๔ เหลี่ยม มีประตู ๔ ด้าน<br>
  กรรมสร้างจำแนกไว้เป็นส่วน ๆ<br>
  ล้อมรอบด้วยกำแพงเหล็ก ครอบไว้ด้วยแผ่นเหล็ก<br>
  [๖๙๔] พื้นนรกนั้นล้วนเป็นเหล็กแดงลุกเป็นเปลวเพลิง<br>
  ประกอบด้วยความร้อน<br>
  แผ่ไปรอบตลอดร้อยโยชน์อยู่ตลอดกาล<br>
  [๖๙๕] ล่วงไป ๑๐๐,๐๐ ปี ในกาลนั้น ข้าพระองค์ได้ยินเสียงอื้ออึง<br>
  (ว่า เพื่อนยากทั้งหลายเมื่อพวกท่านไหม้อยู่ในนรกนี้<br>
  กาลประมาณ ๑๐๐,๐๐๐ ปีล่วงไปแล้ว)<br>
  ข้าแต่พระมหาราชเจ้า ๑๐๐ โกฏิปีเป็นกำหนดของนรก<br>
  [๖๙๖] ชนทั้งหลายเป็นมิจฉาทิฏฐิ ทุศีล และติเตียนพระอริยะ<br>
  ย่อมหมกไหม้อยู่ในนรกถึง ๑๐๐,๐๐๐ โกฏิปี<br>
  [๖๙๗] ข้าพระองค์จักเสวยทุกขเวทนาในนรกนั้นเป็นเวลายาวนาน <br>
  นี้เป็นผลกรรมอันชั่วช้าของข้าพระองค์<br>
  เพราะฉะนั้น ข้าพระองค์จึงเศร้าโศกอย่างหนัก<br>
  [๖๙๘] ข้าแต่พระมหาราชเจ้า ผู้ทรงปราบอริราช ทรงผดุงรัฐให้เจริญ<br>
  ขอพระองค์ทรงสดับความนั้น<br>
  ขอความเจริญจงมีแด่ข้าพระองค์และอุตตราธิดาของข้าพระองค์<br>
  [๖๙๙] นางทำแต่กรรมดี ยินดีแล้วในนิจศีลและอุโบสถศีล<br>
  รู้ความประสงค์ของผู้ขอ ปราศจากความตระหนี่ และยินดีในทาน<br>
  [๗๐๐] เป็นสะใภ้ตระกูลอื่นก็ยังคงรักษาศีลไม่บกพร่องอยู่เป็นนิตย์<br>
  และเป็นอุบาสิกาของพระศากยมุนีสัมมาสัมพุทธเจ้าผู้ทรงสิริ<br>
  [๗๐๑] ภิกษุรูปหนึ่ง มีศีลสมบูรณ์ สำรวมตา มีสติ คุ้มครองอินทรีย์<br>
  สำรวมระวังเป็นอันดี เข้ามาบิณฑบาตยังหมู่บ้าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๘๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๓. นันทกเปตวัตถุ<br>
  [๗๐๒] เดินไปตามลำดับตรอก ได้มาถึงบ้านนั้น<br>
  ข้าแต่พระมหาราชเจ้า ขอความเจริญจงมีแด่พระองค์<br>
  นางอุตตราได้เห็นภิกษุนั้นแล้ว<br>
  [๗๐๓] นางได้ถวายน้ำดื่มเต็มขันและขนมอย่างวิจิตรแล้ว<br>
  อุทิศว่า ขอผลทานที่ดิฉันถวายแล้วนี้<br>
  จงสำเร็จแก่บิดาของดิฉันซึ่งตายไปแล้วเถิด เจ้าค่ะ<br>
  [๗๐๔] ในขณะที่นางอุทิศส่วนบุญให้นั้นเอง วิบากก็เกิดขึ้น<br>
  ข้าพระองค์สำเร็จความประสงค์ดังปรารถนา<br>
  บริโภคกามสุขอยู่ เหมือนท้าวเวสวัณมหาราช<br>
  [๗๐๕] ข้าแต่พระมหาราชเจ้า ผู้ทรงปราบอริราช<br>
  ทรงผดุงรัฐให้เจริญ ขอพระองค์จงทรงสดับความนั้น<br>
  บัณฑิตกล่าวว่า พระพุทธเจ้าเป็นบุคคลผู้เลิศของโลก<br>
  พร้อมทั้งเทวโลก ขอพระองค์พร้อมด้วยพระราชโอรส<br>
  และพระอัครมเหสี ทรงถึงพระพุทธเจ้าพระองค์นั้นว่า<br>
  เป็นที่พึ่งที่ระลึกเถิด<br>
  [๗๐๖] ชนทั้งหลายย่อมบรรลุอมตบทด้วยมรรคมีองค์ ๘<br>
  ข้าแต่พระองค์ผู้ทรงปราบอริราช<br>
  ขอพระองค์พร้อมด้วยพระราชโอรสและพระอัครมเหสี<br>
  จงทรงถึงพระธรรมนั้น ว่าเป็นที่พึ่งที่ระลึกเถิด<br>
  [๗๐๗] พระอริยบุคคลผู้บรรลุอริยมรรค ๔<br>
  และพระอริยบุคคลผู้ดำรงอยู่ในอริยผล ๔ ชื่อว่าพระสงฆ์<br>
  ผู้ปฏิบัติตรง มีศีล สมาธิและปัญญา<br>
  ขอพระองค์พร้อมด้วยพระราชโอรสและพระอัครมเหสี<br>
  ทรงถึงพระสงฆ์นั้น ว่าเป็นที่พึ่งที่ระลึกเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๘๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๓. นันทกเปตวัตถุ<br>
  [๗๐๘] ขอพระองค์ทรงรีบงดเว้นจากการฆ่าสัตว์<br>
  เว้นขาดจากการลักทรัพย์<br>
  ทรงยินดีเฉพาะพระมเหสีของพระองค์<br>
  ไม่ตรัสคำเท็จ ไม่เสวยน้ำจัณฑ์เถิด<br>
  (พระราชาตรัสว่า)<br>
  [๗๐๙] เทวดาผู้ควรบูชา ท่านเป็นผู้มุ่งประโยชน์เกื้อกูลแก่เรา<br>
  เราจะทำตามคำของท่าน<br>
  ท่านเป็นอาจารย์ของเรา<br>
  [๗๑๐] เราขอถึงพระพุทธเจ้าซึ่งเป็นผู้ประเสริฐกว่าเทวดาและมนุษย์<br>
  พระธรรมอันยอดเยี่ยม และพระสงฆ์ว่าเป็นที่พึ่งที่ระลึก<br>
  [๗๑๑] เราจะรีบงดเว้นจากการฆ่าสัตว์<br>
  เว้นขาดจากการลักทรัพย์ในโลก<br>
  ยินดีเฉพาะภรรยาของตน<br>
  จะไม่พูดเท็จ ไม่ดื่มน้ำเมา<br>
  [๗๑๒] เราจะผ่อนคลายความเห็นชั่ว<br>
  เหมือนโปรยแกลบให้ลอยไปตามลมแรง<br>
  หรือเหมือนทิ้งเศษไม้ใบหญ้าลงกระแสน้ำเชี่ยว<br>
  และยินดีในพระพุทธศาสนา<br>
  [๗๑๓] พระเจ้าสุรัฏฐ์เมื่อตรัสดังนี้แล้ว<br>
  ทรงงดเว้นจากความเห็นชั่ว<br>
  ทรงนอบน้อมแด่พระผู้มีพระภาคแล้ว<br>
  เสด็จทรงรถพระที่นั่ง<br>
  บ่ายพระพักตร์ไปทางทิศตะวันออก<br>
  นันทกเปตวัตถุที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๘๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๔. เรวตีเปตวัตถุ<br>
  ๔. เรวตีเปตวัตถุ<br>
  เรื่องนางเรวดีเปรต<br>
  (ยักษ์บริวารของท้าวเวสวัณปรารถนาจะจับนางเรวดีโยนลงไปในอุสสทนรก<br>
  จึงกล่าวว่า)<br>
  [๗๑๔] จงลุกขึ้น นางเรวดีผู้แสนจะชั่วช้า มีปกติไม่ให้ทาน<br>
  ประตู(นรก)เปิดแล้ว<br>
  พวกเราจะนำเจ้าไปโยนลงนรก<br>
  อันเป็นสถานที่ทอดถอนใจของเหล่าสัตว์นรก<br>
  ผู้มีความทุกข์ทรมานทนทุกข์อยู่<br>
  (พระสังคีติกาจารย์ทั้งหลายกล่าวว่า)<br>
  [๗๑๕] ยักษ์ใหญ่ตาแดงสองตนดุจทูตพญายมนั้น ครั้นกล่าวดังนี้แล้ว<br>
  ก็จับแขนนางเรวดีคนละข้าง พาไปใกล้หมู่เทวดา<br>
  (นางเรวดีถามยักษ์สองตนว่า)<br>
  [๗๑๖] นั่นวิมานของใคร มีรัศมีแสงอาทิตย์ น่าพอใจ<br>
  เรืองรอง งดงาม น่าอยู่อาศัย ปกคลุมด้วยตาข่ายทอง<br>
  เนืองแน่นไปด้วยเทพบุตรและเทพธิดา รุ่งโรจน์ดังแสงอาทิตย์<br>
  [๗๑๗] หมู่เทพนารีลูบไล้กายด้วยแก่นจันทน์หอม<br>
  ช่วยทำวิมานทั้งภายในและภายนอกให้งดงาม<br>
  วิมานนั้นมีรัศมีปรากฏเสมอด้วยแสงอาทิตย์<br>
  คนที่ขึ้นสวรรค์บันเทิงอยู่ในวิมานเป็นใครกัน<br>
  (ยักษ์สองตนจึงบอกแก่นางเรวดีว่า)<br>
  [๗๑๘] ที่กรุงพาราณสี มีอุบาสกชื่อนันทิยะ<br>
  เป็นคนไม่ตระหนี่ เป็นทานบดี รู้ความประสงค์ของผู้ขอ<br>
  วิมานที่เนืองแน่นไปด้วยเทพบุตรและเทพธิดา<br>
  รุ่งโรจน์ดังแสงอาทิตย์นั้นเป็นของนันทิยอุบาสก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๘๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๔. เรวตีเปตวัตถุ<br>
  [๗๑๙] หมู่เทพนารีลูบไล้กายด้วยแก่นจันทน์หอม<br>
  ช่วยทำวิมานทั้งภายในและภายนอกให้งดงาม<br>
  วิมานนั้นมีรัศมีปรากฏเสมอด้วยแสงอาทิตย์<br>
  คนที่ขึ้นสวรรค์ บันเทิงอยู่ในวิมาน คือ นันทิยอุบาสก<br>
  (นางเรวดีกล่าวว่า)<br>
  [๗๒๐] ฉันเป็นภรรยาของนันทิยอุบาสก<br>
  เป็นใหญ่ในเรือน เป็นใหญ่ในทรัพย์สินทั้งหมดของสามี<br>
  บัดนี้ ฉันจะรื่นรมย์ในวิมานของสามี<br>
  ไม่ปรารถนาจะเห็นนรก<br>
  (ยักษ์สองตนนั้นไม่ยอมเชื่อจึงพาตัวนางลงไปใกล้อุสสทนรกแล้วกล่าวว่า)<br>
  [๗๒๑] นางผู้แสนจะชั่วช้า นี่แหละนรกสำหรับเจ้า<br>
  บุญเจ้าไม่ได้ทำไว้ในมนุษยโลก<br>
  เพราะคนตระหนี่มักโกรธมีบาปธรรม<br>
  ย่อมไม่ได้อยู่ร่วมกับผู้เกิดในสวรรค์<br>
  (นางเรวดีเห็นนายนิรยบาลสองตนพากันมาฉุดคร่าตนเพื่อจะโยนลงไปในคูถนรก<br>
  ชื่อว่าสังสวกะ จึงถามถึงนรกนั้นว่า)<br>
  [๗๒๒] ทำไมหนอจึงปรากฏแต่อุจจาระ ปัสสาวะ สิ่งสกปรก<br>
  เหตุไฉน อุจจาระนี้จึงมีกลิ่นเหม็นร้ายกาจ คละคลุ้งไปเล่า<br>
  (นายนิรยบาลตอบว่า)<br>
  [๗๒๓] นางเรวดี นรกที่เจ้าจะหมกไหม้อยู่หลายพันปีนี้<br>
  มีชื่อว่าสังสวกนรก ลึก ๑๐๐ ชั่วคน<br>
  (นางเรวดีจึงถามว่า)<br>
  [๗๒๔] ฉันทำกรรมชั่วทางกายวาจาใจอะไรหรือหนอ<br>
  จึงตกสังสวกนรกที่ลึก ๑๐๐ ชั่วคน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๘๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๔. เรวตีเปตวัตถุ<br>
  (นายนิรยบาลตอบว่า)<br>
  [๗๒๕] เจ้าลวงสมณพราหมณ์และวณิพกพวกอื่น<br>
  ด้วยการกล่าวเท็จ นั่นแหละบาปที่เจ้าทำไว้<br>
  [๗๒๖] เพราะบาปนั้นเจ้าจึงตกสังสวกนรกที่ลึกถึง ๑๐๐ ชั่วคน<br>
  นางเรวดี เจ้าจะต้องหมกไหม้อยู่ในนรกนั้นหลายพันปี<br>
  [๗๒๗] นายนิรยบาลทั้งหลาย จะตัดมือ เท้า หู แม้กระทั่งจมูก<br>
  อนึ่งแม้ฝูงนกกาก็จะพากันมารุมจิกกินเจ้าที่ดิ้นทุรนทุรายอยู่<br>
  (นางเรวดีกล่าวว่า)<br>
  [๗๒๘] โปรดเถิดพ่อคุณ ขอท่านทั้งหลายช่วยนำดิฉันกลับไปเถิด<br>
  ดิฉันจักสร้างกุศลกรรมที่คนทำแล้วได้รับความสุข<br>
  และไม่เดือดร้อนในภายหลังนั้นให้มาก<br>
  ด้วยการให้ทาน ประพฤติธรรมสม่ำเสมอ<br>
  การสำรวม และการฝึกอินทรีย์<br>
  (นายนิรยบาลกล่าวว่า)<br>
  [๗๒๙] เมื่อก่อน เจ้าประมาทมัวเมา บัดนี้จะมาร่ำไห้ทำไมเล่า<br>
  เจ้าจักต้องเสวยผลกรรมทั้งหลายที่เจ้าทำไว้เอง<br>
  (นางเรวดีกล่าวว่า)<br>
  [๗๓๐] ใครจากเทวโลกไปยังมนุษยโลก เมื่อถูกถาม<br>
  พึงกล่าวถ้อยคำของดิฉันอย่างนี้ว่า<br>
  ขอท่านทั้งหลายจงถวายทาน คือ ผ้านุ่ง ผ้าห่ม<br>
  ที่นอน ที่นั่ง ข้าวและน้ำ<br>
  ในสมณพราหมณ์ทั้งหลายผู้ปล่อยวางอาชญา<br>
  เพราะว่า คนตระหนี่ มักโกรธ มีบาปธรรม<br>
  ย่อมไม่ได้เกิดร่วมกับผู้ไปสวรรค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๘๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๔. เรวตีเปตวัตถุ<br>
  [๗๓๑] ถ้าดิฉันนั้นจากที่นี้ไป ได้เกิดเป็นมนุษย์แล้ว<br>
  จักรู้ความประสงค์ของผู้ขอ สมบูรณ์ด้วยศีล<br>
  จักสร้างกุศลให้มากด้วยการให้ทาน<br>
  การประพฤติธรรมสม่ำเสมอ<br>
  การสำรวม และการฝึกอินทรีย์<br>
  [๗๓๒] ดิฉันจักปลูกสวนไม้ดอกไม้ผล<br>
  จักตัดทางเข้าไปในสถานที่ที่เดินลำบาก<br>
  ขุดบ่อน้ำ และตั้งน้ำดื่มไว้ด้วยใจที่ผ่องแผ้ว<br>
  [๗๓๓] จักเข้าจำอุโบสถศีลซึ่งประกอบด้วยองค์ ๘<br>
  ทุกวันขึ้น ๑๔ ค่ำ ๑๕ ค่ำ และ ๘ ค่ำแห่งปักษ์<br>
  ตลอดวันปาฏิหาริยปักษ์<br>
  [๗๓๔] ดิฉันผู้สำรวมระวังในศีลตลอดเวลา<br>
  และจักไม่ละเลยในการให้ทาน<br>
  เพราะผลกรรมนี้ ดิฉันได้เห็นเองแล้ว<br>
  (พระสังคีติกาจารย์กล่าวไว้ว่า)<br>
  [๗๓๕] นายนิรยบาลทั้งหลายช่วยกันจับนางเรวดี<br>
  ที่กำลังพร่ำเพ้อ ดิ้นรนไปมาอยู่อย่างนี้<br>
  ให้เท้าชี้หัวดิ่งลงไปในนรกอันน่ากลัว<br>
  (นางเรวดีได้กล่าวคาถาสุดท้ายอีกว่า)<br>
  [๗๓๖] ชาติก่อน ฉันเป็นคนตระหนี่<br>
  ด่าว่าสมณพราหมณ์<br>
  และลวงสามีด้วยเรื่องไม่จริง<br>
  จึงหมกไหม้ในนรกที่น่ากลัว<br>
  เรวตีเปตวัตถุที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๘๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๕. อุจฉุเปตวัตถุ<br>
  ๕. อุจฉุเปตวัตถุ<br>
  เรื่องเปรตเจ้าของไร่อ้อย<br>
  (อุจฉุเปรตถามพระมหาโมคคัลลานเถระว่า)<br>
  [๗๓๗] ไร่อ้อยแปลงใหญ่นี้เกิดมีแก่ข้าพเจ้า เป็นผลบุญมิใช่น้อย<br>
  เดี๋ยวนี้ ข้าพเจ้ากินอ้อยนั้นไม่ได้<br>
  ท่านผู้เจริญ นิมนต์ท่านบอกด้วยเถิดว่า นี้เป็นผลกรรมอะไร<br>
  [๗๓๘] ข้าพเจ้าเดือดร้อน อยากจะกิน(อ้อย)<br>
  พยายามตะเกียกตะกาย ทนทุกข์<br>
  จะกินสักหน่อยหนึ่ง ก็สิ้นเรี่ยวแรง พร่ำเพ้ออยู่<br>
  นี้เป็นผลกรรมอะไร<br>
  [๗๓๙] อนึ่ง ข้าพเจ้าหมดเรี่ยวแรงแล้ว ซวนเซล้มลง<br>
  ดิ้นเร่า ๆ อยู่บนพื้นดิน เหมือนปลาดิ้นรนอยู่บนบกที่ร้อนจัด<br>
  ก็เมื่อข้าพเจ้าร้องไห้อยู่ สัตว์ทั้งหลายพากันมากินน้ำตาของข้าพเจ้า<br>
  ท่านผู้เจริญ นี้เป็นผลกรรมอะไร<br>
  [๗๔๐] ข้าพเจ้าทั้งเหน็ดเหนื่อย ทั้งหิวกระหาย<br>
  ปากคอแห้งผาก ไม่ประสบความสุขสำราญ<br>
  ท่านผู้เจริญ อย่างไรหนอ ข้าพเจ้าจึงจะกินอ้อยได้<br>
  (พระมหาโมคคัลลานเถระกล่าวว่า)<br>
  [๗๔๑] เมื่อชาติก่อน ท่านเกิดเป็นมนุษย์ได้ทำกรรมไว้ด้วยตนเอง<br>
  เราจะบอก ท่านจงฟังให้เข้าใจ<br>
  [๗๔๒] ท่านเดินกินอ้อยไป<br>
  บุรุษคนหนึ่งเดินตามหลังท่าน<br>
  และเขาหวังจะกินอ้อย จึงขอท่าน<br>
  ท่านมิได้พูดอะไรกับเขา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๘๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๖. กุมารเปตวัตถุ<br>
  [๗๔๓] และเขาได้วิงวอนท่านซึ่งไม่พูดด้วย<br>
  ได้พูดกับท่านว่า ขอท่านให้อ้อยเถิดนาย<br>
  ท่านได้ยื่นอ้อยให้แก่บุรุษนั้นข้างหลัง<br>
  นี้เป็นผลกรรมนั้นแหละ<br>
  [๗๔๔] ขอเชิญท่านหันหลังไปหยิบเอา<br>
  ครั้นรับแล้ว เชิญกินอ้อยนั้นตามต้องการเถิด<br>
  เพราะเหตุนั้นแหละ ท่านจักเป็นผู้ดีใจ<br>
  ร่าเริง เบิกบาน และบันเทิงใจ<br>
  [๗๔๕] เปรตนั้นได้หันหลังไปหยิบอ้อย<br>
  ครั้นรับแล้ว กินอ้อยนั้นตามความต้องการ<br>
  เพราะเหตุนั้นแหละ เปรตนั้นจึงดีใจ<br>
  ร่าเริง เบิกบาน และบันเทิงใจ<br>
  อุจฉุเปตวัตถุที่ ๕ จบ</p>
<p> ๖. กุมารเปตวัตถุ<br>
  เรื่องกุมารเปรต<br>
  (พระศาสดาตรัสว่า)<br>
  [๗๔๖] เราได้ฟังมาดังนี้ว่า<br>
  ได้มีกุมารสององค์เป็นพระราชโอรส<br>
  ในกรุงสาวัตถี ข้างป่าหิมพานต์<br>
  [๗๔๗] พระราชกุมารทั้ง ๒ พระองค์นั้น<br>
  ทรงมัวเมาในอารมณ์เป็นที่ตั้งแห่งความกำหนัด<br>
  ทรงเพลิดเพลินด้วยอำนาจ ความยินดีในกาม<br>
  ทรงติดความสุขในปัจจุบัน<br>
  ไม่ทรงเห็นถึงความสุขในอนาคต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๘๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๗. ราชปุตตเปตวัตถุ<br>
  [๗๔๘] ครั้นเคลื่อนจากความเป็นมนุษย์นี้ไปสู่ปรโลก<br>
  ไม่ปรากฏกายให้ใครเห็น<br>
  ร้องคร่ำครวญถึงกรรมชั่วครั้งก่อนของตน<br>
  ณ ที่ใกล้กรุงสาวัตถีนี้ว่า<br>
  [๗๔๙] เมื่อพระทักขิไณยบุคคลมีอยู่มากหลาย<br>
  และเมื่อไทยธรรมก็มีอยู่<br>
  แต่พวกเราไม่อาจทำบุญซึ่งจะนำความสุขมาให้<br>
  แล้วทำตนให้มีความสวัสดี(แม้เพียง)เล็กน้อย<br>
  [๗๕๐] อะไรจะพึงเลวกว่ากามนั้น<br>
  อันเป็นเหตุให้พวกเราเคลื่อนจากราชสกุลแล้วไปอยู่เปตวิสัย<br>
  เพียบพร้อมไปด้วยความหิวกระหาย<br>
  [๗๕๑] มนุษย์ทั้งหลายในโลกนี้เคยเป็นเจ้าของในที่ใด<br>
  ย่อมไม่ได้เป็นเจ้าของในที่นั้นอีก<br>
  เป็นผู้เจริญขึ้นแล้วเสื่อมลง ย่อมหมุนไปตามความหิวกระหาย<br>
  [๗๕๒] นรชนทราบถึงโทษ<br>
  ซึ่งเกิดมีด้วยอำนาจความเมาในความเป็นใหญ่อย่างนี้แล้ว<br>
  ละความเมาในความเป็นใหญ่ได้แล้ว พึงไปสวรรค์ได้<br>
  เขามีปัญญาเมื่อตายไปย่อมเข้าถึงสวรรค์<br>
  กุมารเปตวัตถุที่ ๖ จบ</p>
<p> ๗. ราชปุตตเปตวัตถุ<br>
  เรื่องเปรตราชบุตร<br>
  (พระศาสดาตรัสว่า)<br>
  [๗๕๓] ผลกรรมทั้งหลายที่พระราชโอรสทำไว้ในชาติก่อนพึงย่ำยีจิตใจ<br>
  เพราะรูป เสียง กลิ่น รส และโผฏฐัพพะที่น่ารื่นรมย์ใจ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๙๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๗. ราชปุตตเปตวัตถุ<br>
  [๗๕๔] พระราชโอรสจึงได้เสวยการฟ้อนรำ ขับร้อง ความยินดี<br>
  และความสนุกสนานเป็นอันมาก<br>
  ทรงได้รับการบำรุงบำเรอในพระราชอุทยานแล้ว<br>
  จึงเสด็จเข้าไปยังภูเขาคิริพพชะ<br>
  [๗๕๕] ได้ทรงทอดพระเนตรเห็นพระปัจเจกพุทธะนามว่า สุเนตร<br>
  ผู้แสวงหาคุณอันประเสริฐ ฝึกฝนตนแล้ว<br>
  มีจิตตั้งมั่น ปรารถนาน้อย<br>
  สมบูรณ์ด้วยหิริ ยินดีเฉพาะอาหารที่อยู่ในบาตรซึ่งได้มาด้วยภิกขาจาร<br>
  [๗๕๖] จึงเสด็จลงจากคอช้างแล้วได้ตรัสถามว่า<br>
  ได้ภิกษาบ้างไหม พระคุณเจ้า<br>
  ถือตัวว่าเป็นกษัตริย์<br>
  ทรงจับบาตรของพระปัจเจกพุทธะนั้นชูขึ้น<br>
  [๗๕๗] แล้วทุ่มทำลายบาตรที่พื้นดินแข็ง<br>
  ทรงพระสรวล หลีกไป(หน่อยหนึ่ง)แล้วตรัสว่า<br>
  เราเป็นพระราชโอรสของพระเจ้ากิตวะ<br>
  ท่านจักทำอะไรเราได้<br>
  [๗๕๘] กรรมหยาบช้ามีผลเผ็ดร้อน<br>
  ซึ่งพระราชโอรสผู้แออัดอยู่ในนรกเสวยแล้ว<br>
  [๗๕๙] พระราชโอรสทำบาปหยาบช้าไว้<br>
  จึงได้ประสบทุกข์แสนสาหัสอยู่ในนรก ๘๔๐,๐๐๐ ปี รวม ๖ ครั้ง<br>
  [๗๖๐] เธอเป็นคนพาล<br>
  นอนหงายบ้าง คว่ำบ้าง<br>
  นอนตะแคงซ้าย ตะแคงขวาบ้าง<br>
  ชี้เท้าขึ้นข้างบนบ้าง ยืนอยู่บ้าง<br>
  หมกไหม้อยู่สิ้นกาลนาน (ข้างละ ๘๔๐,๐๐๐ ปี)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๙๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๘. คูถขาทกเปตวัตถุ<br>
  [๗๖๑] เธอทำบาปหยาบช้าไว้<br>
  จึงประสบทุกข์แสนสาหัสอยู่ในนรกหลายพัน หลายหมื่นปี<br>
  [๗๖๒] บุคคลผู้มีการกระทำอันเป็นบาป<br>
  พากันระรานฤๅษีผู้ไม่ประทุษร้ายต่อผู้ประทุษร้าย<br>
  ผู้มีข้อปฏิบัติดีงาม จึงได้เสวยทุกข์เผ็ดร้อนอย่างยิ่งเช่นนี้<br>
  [๗๖๓] เปรตผู้เป็นราชบุตรนั้นเสวยทุกข์เป็นอันมากในนรกหลายแสนปี<br>
  จุติจากนรกแล้วมาเกิดเป็นเปรตชื่อขุปปิปาสหตะ๑<br>
  [๗๖๔] นรชนทราบถึงโทษ<br>
  ซึ่งเกิดมีด้วยอำนาจความเมาในความเป็นใหญ่อย่างนี้แล้ว<br>
  พึงละความเมาในความเป็นใหญ่เสีย<br>
  แล้วประพฤติอ่อนน้อมถ่อมตนอยู่เสมอ<br>
  [๗๖๕] ผู้มีปัญญา มีความเคารพในพระพุทธเจ้า<br>
  พระธรรม และพระสงฆ์<br>
  เป็นผู้ควรแก่การสรรเสริญในปัจจุบันนี่แหละ<br>
  เมื่อตายไปย่อมเข้าถึงสวรรค์<br>
  ราชปุตตเปตวัตถุที่ ๗ จบ</p>
<p> ๘. คูถขาทกเปตวัตถุ<br>
  เรื่องเปรตกินคูถ<br>
  (พระมหาโมคคัลลานเถระถามเปรตตนหนึ่งว่า)<br>
  [๗๖๖] ท่านเป็นใครหนอ โผล่ขึ้นจากหลุมคูถ ยืนเศร้าสร้อยอยู่<br>
  ท่านคงทำกรรมชั่วไว้โดยไม่ต้องสงสัย<br>
  จะร้องครวญครางอื้ออึงไปทำไมเล่า<br><br>เชิงอรรถ :<br>
  ๑ เปรตผู้มีแต่ความหิวกระหายตลอดเวลา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๙๒ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๘. คูถขาทกเปตวัตถุ<br>
  (เปรตนั้นตอบว่า)<br>
  [๗๖๗] พระคุณเจ้าผู้เจริญ ข้าพเจ้าเกิดเป็นเปรตในยมโลก<br>
  ได้รับความลำบาก เพราะทำกรรมชั่วไว้<br>
  จึงต้องจากโลกนี้ไปยังเปตโลก<br>
  (พระมหาโมคคัลลานเถระถามว่า)<br>
  [๗๖๘] ท่านได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไรท่านจึงได้รับทุกข์เช่นนี้<br>
  (เปรตนั้นตอบว่า)<br>
  [๗๖๙] ได้มีภิกษุรูปหนึ่งอยู่ประจำในวัดของข้าพเจ้า<br>
  มักริษยา ตระหนี่ตระกูล ผูกขาดในเรือนของข้าพเจ้า<br>
  มีใจกระด้าง มักด่าว่า(ภิกษุอาคันตุกะทั้งหลาย)<br>
  [๗๗๐] ข้าพเจ้าเชื่อคำของท่าน ได้ด่าว่าภิกษุทั้งหลาย<br>
  เพราะผลกรรมนั้น ข้าพเจ้าจึงต้องจากโลกนี้ไปยังเปตโลก<br>
  (พระมหาโมคคัลลานเถระถามว่า)<br>
  [๗๗๑] ภิกษุผู้คุ้นเคยกับตระกูลของท่านไม่ใช่มิตรแท้ เป็นมิตรเทียม<br>
  มีปัญญาทราม มรณภาพแล้วไปสู่คติไหนหนอ<br>
  (เปรตนั้นตอบว่า)<br>
  [๗๗๒] ข้าพเจ้ายืนอยู่บนกระหม่อมศีรษะของเปรต<br>
  ซึ่งเคยเป็นภิกษุผู้ทำกรรมชั่วนั้นแหละ<br>
  และภิกษุนั้นไปเกิดเป็นเปรตผู้ปรนนิบัติของข้าพเจ้าเอง<br>
  [๗๗๓] พระคุณเจ้าผู้เจริญ ชนเหล่าอื่นถ่ายสิ่งใดลงไป<br>
  สิ่งนั้นเป็นอาหารของข้าพเจ้า และข้าพเจ้าเองถ่ายสิ่งใดลงไป<br>
  เปรตซึ่งเคยเป็นภิกษุนั้นก็อาศัยสิ่งนั้นเลี้ยงชีพ<br>
  คูถขาทกเปตวัตถุที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๙๓ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๙. คูถขาทกเปติวัตถุ<br>
  ๙. คูถขาทกเปติวัตถุ<br>
  เรื่องนางเปรตกินคูถ<br>
  (พระมหาโมคคัลลานเถระถามนางเปรตตนหนึ่งว่า)<br>
  [๗๗๔] เธอเป็นใครหนอ โผล่ขึ้นจากหลุมคูถ ยืนเศร้าสร้อยอยู่<br>
  เธอคงทำกรรมชั่วไว้โดยไม่ต้องสงสัย<br>
  จะร้องครวญครางอื้ออึงไปทำไมเล่า<br>
  (นางเปรตนั้นตอบว่า)<br>
  [๗๗๕] พระคุณเจ้าผู้เจริญ ดิฉันเกิดเป็นเปรตในยมโลก<br>
  ได้รับความลำบาก เพราะทำกรรมชั่วไว้<br>
  จึงต้องจากโลกนี้ไปยังเปตโลก<br>
  (พระมหาโมคคัลลานเถระถามว่า)<br>
  [๗๗๖] เธอได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไร เธอจึงได้รับทุกข์เช่นนี้<br>
  (นางเปรตนั้นตอบว่า)<br>
  [๗๗๗] ได้มีภิกษุรูปหนึ่งอยู่ประจำในวัดของดิฉัน<br>
  มักริษยา ตระหนี่ตระกูล ผูกขาดในเรือนของดิฉัน<br>
  มีใจกระด้าง มักด่าว่า(ภิกษุอาคันตุกะทั้งหลาย)<br>
  [๗๗๘] ดิฉันเชื่อคำของท่าน ได้ด่าว่าภิกษุทั้งหลาย<br>
  เพราะผลกรรมนั้นดิฉันจึงต้องจากโลกนี้ไปยังเปตโลก<br>
  (พระมหาโมคคัลลานเถระถามว่า)<br>
  [๗๗๙] ภิกษุผู้คุ้นเคยกับตระกูลของเธอไม่ใช่มิตรแท้ เป็นมิตรเทียม<br>
  มีปัญญาทราม มรณภาพแล้วไปสู่คติไหนหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๙๔ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑๐. คณเปตวัตถุ<br>
  (นางเปรตนั้นตอบว่า)<br>
  [๗๘๐] ดิฉันยืนอยู่บนกระหม่อมศีรษะของเปรต<br>
  ซึ่งเคยเป็นภิกษุผู้ทำกรรมชั่วนั้นแหละ<br>
  และภิกษุนั้นไปเกิดเป็นเปรตผู้ปรนนิบัติของดิฉันเอง<br>
  [๗๘๑] พระคุณเจ้าผู้เจริญ ชนเหล่าอื่นถ่ายสิ่งใดลงไป<br>
  สิ่งนั้นเป็นอาหารของดิฉัน<br>
  และดิฉันเองถ่ายสิ่งใดลงไป<br>
  เปรตซึ่งเคยเป็นภิกษุนั้นก็อาศัยสิ่งนั้นเลี้ยงชีพ<br>
  คูถขาทกเปติวัตถุที่ ๙ จบ</p>
<p> ๑๐. คณเปตวัตถุ<br>
  เรื่องเปรตคณะหนึ่ง<br>
  (พระมหาโมคคัลลานเถระถามเปรตทั้งหลายว่า)<br>
  [๗๘๒] พวกท่านเปลือยกาย มีร่างกายผ่ายผอม<br>
  มีผิวพรรณและรูปร่างน่าเกลียดน่ากลัว ซูบผอม<br>
  มีร่างกายสะพรั่งไปด้วยเส้นเอ็น มีซี่โครงผุดขึ้น<br>
  ท่านผู้นิรทุกข์ พวกท่านเปลือยกายเป็นใครกันหนอ<br>
  (เปรตทั้งหลายตอบว่า)<br>
  [๗๘๓] พระคุณเจ้าผู้เจริญ พวกข้าพเจ้าเป็นเปรตตกยาก<br>
  เกิดในยมโลก เพราะทำกรรมชั่วไว้<br>
  จึงต้องจากโลกนี้ไปยังเปตโลก<br>
  (พระมหาโมคคัลลานเถระถามว่า)<br>
  [๗๘๔] พวกท่านได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไรท่านทั้งหลายจึงต้องจากโลกนี้ไปยังเปตโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๙๕ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑๐. คณเปตวัตถุ<br>
  (เปรตเหล่านั้นตอบว่า)<br>
  [๗๘๕] เมื่อสมณพราหมณ์ทั้งหลาย<br>
  ผู้เป็นเหมือนท่าน้ำซึ่งไม่มีใครหวงห้าม<br>
  พวกข้าพเจ้า(มีความตระหนี่)จึงเก็บทรัพย์เพียงครึ่งมาสกไว้<br>
  เมื่อไทยธรรมมีอยู่ก็ไม่ได้ทำที่พึ่งแก่ตน (ให้ทาน)<br>
  [๗๘๖] พวกข้าพเจ้ากระหายน้ำ จึงเข้าไปใกล้แม่น้ำ<br>
  แม่น้ำกลับกลายเป็นว่างเปล่าไป<br>
  ในเวลาร้อน พวกข้าพเจ้าเข้าไปใกล้ร่มไม้<br>
  ร่มไม้กลับกลายเป็นแดดไป<br>
  [๗๘๗] ทั้งลมก็ร้อนเหมือนไฟ พัดฟุ้งเผาพวกข้าพเจ้าไป<br>
  พระคุณเจ้าผู้เจริญ พวกข้าพเจ้าสมควรเสวยทุกข์อันมีความ<br>
  กระหายเป็นต้นนี้ และทุกข์อย่างอื่นที่หนักกว่านั้น<br>
  [๗๘๘] อนึ่งพวกข้าพเจ้าหิวโหย อยากอาหาร<br>
  พากันเดินทางไปหลายโยชน์<br>
  ก็ไม่ได้อาหารเลย จึงพากันกลับมา<br>
  พวกข้าพเจ้าช่างมีบุญน้อยเสียจริงหนอ<br>
  [๗๘๙] พระคุณเจ้าผู้เจริญ พวกข้าพเจ้าหิวโหยอิดโรย<br>
  เป็นลมล้มสลบลงที่พื้นดิน บางครั้งล้มหงายกลิ้งไป<br>
  บางครั้งก็ล้มคว่ำ<br>
  [๗๙๐] อนึ่งพวกข้าพเจ้านั้นสลบล้มอยู่ที่พื้นดินนั้นเอง<br>
  หน้าอกและศีรษะก็กระทบกันและกัน<br>
  พวกข้าพเจ้าช่างมีบุญน้อยเสียจริงหนอ<br>
  [๗๙๑] พระคุณเจ้าผู้เจริญ พวกข้าพเจ้าควรจะเสวยทุกข์<br>
  มีความกระหายเป็นต้นนี้ และทุกข์อย่างอื่นที่หนักกว่านั้น<br>
  เพราะเมื่อไทยธรรมมีอยู่ ก็ไม่ได้ทำที่พึ่งแก่ตน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๙๖ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑๑. ปาฏลิปุตตเปตวัตถุ<br>
  [๗๙๒] อนึ่ง พวกข้าพเจ้านั้นจากเปตโลกนี้ไปแล้ว<br>
  ได้กำเนิดเป็นมนุษย์<br>
  จักรู้ความประสงค์ของผู้ขอ สมบูรณ์ด้วยศีล<br>
  และทำกุศลให้มากเป็นแน่<br>
  คณเปตวัตถุที่ ๑๐ จบ</p>
<p> ๑๑. ปาฏลิปุตตเปตวัตถุ<br>
  เรื่องหญิงชาวเมืองปาฏลีบุตรสนทนากับเปรต<br>
  (เวมานิกเปรตตนหนึ่งได้กล่าวกับหญิงมนุษย์คนหนึ่งว่า)<br>
  [๗๙๓] สัตว์นรกบางพวก กำเนิดสัตว์ดิรัจฉาน เปรต อสุรกาย<br>
  หรือแม้มนุษย์ และเทวดาเธอก็ได้เห็นแล้ว<br>
  ผลกรรมของตนเธอก็ได้เห็นด้วยตนเอง<br>
  เราจักนำเธอไปส่งยังเมืองปาฏลีบุตรซึ่งไม่มีใครหวงห้าม<br>
  เธอไปที่เมืองนั้นแล้วจงทำกุศลกรรมเถิด<br>
  (เมื่อหญิงนั้นได้ฟังแล้ว มีความปลื้มใจ จึงกล่าวตอบว่า)<br>
  [๗๙๔] เทวดาผู้ควรบูชา ท่านเป็นผู้มุ่งประโยชน์เกื้อกูลแก่ดิฉัน<br>
  ดิฉันจะทำตามคำของท่าน<br>
  ท่านเป็นอาจารย์ของดิฉัน<br>
  [๗๙๕] สัตว์นรกบางพวก กำเนิดสัตว์ดิรัจฉาน เปรต อสุรกาย<br>
  หรือแม้มนุษย์ และเทวดาดิฉันก็ได้เห็นแล้ว<br>
  ผลกรรมของตนดิฉันก็ได้เห็นเองแล้ว<br>
  ดิฉันจะทำบุญให้มาก<br>
  ปาฏลิปุตตเปตวัตถุที่ ๑๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๙๗ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑๒. อัมพวนเปตวัตถุ<br>
  ๑๒. อัมพวนเปตวัตถุ<br>
  เรื่องเปรตเฝ้าสวนมะม่วง<br>
  (พวกพ่อค้าได้ถามเวมานิกเปรตตนหนึ่งว่า)<br>
  [๗๙๖] สระโบกขรณีของท่านนี้แสนจะน่ารื่นรมย์<br>
  มีพื้นราบเรียบ มีท่าน้ำงดงาม มีน้ำมาก<br>
  มีดอกไม้บานสะพรั่ง ขวักไขว่ด้วยหมู่ภมร<br>
  ท่านได้สระโบกขรณีเป็นที่เจริญใจนี้มาอย่างไร<br>
  [๗๙๗] สวนมะม่วงของท่านนี้แสนจะน่ารื่นรมย์<br>
  กำลังเผล็ดผล มีดอกบานสพรั่ง ขวักไขว่ไปด้วยหมู่ภมร<br>
  นำความสุขมาให้ ทุกฤดูกาล<br>
  ท่านได้วิมานนี้มาอย่างไร<br>
  (เวมานิกเปรตนั้นตอบว่า)<br>
  [๗๙๘] ข้าพเจ้าได้สวนมะม่วงมีร่มเงาเย็นน่ารื่นรมย์ใจในที่นี้<br>
  เพราะทานที่ธิดาของข้าพเจ้าถวายมะม่วงสุก<br>
  น้ำ ข้าวยาคูแล้วอุทิศให้<br>
  (ธิดาของเปรตนั้นบอกลูกของตนเองว่า)<br>
  [๗๙๙] ขอลูกจงดูผลแห่งทาน ความข่มใจ<br>
  และความสำรวมที่เห็นผลทันตาอย่างนี้<br>
  แม่เป็นสาวใช้ มาเป็นลูกสะใภ้เป็นใหญ่ในเรือนในตระกูลของลูก<br>
  (ภายหลังวันหนึ่ง พระศาสดาทรงเห็นนางมีญาณแก่กล้า จึงแผ่รัศมีไปแสดง<br>
  พระองค์ให้ปรากฏดุจประทับยืนอยู่เฉพาะหน้า แล้วได้ตรัสคาถานี้ว่า)<br>
  สิ่งที่ไม่น่าชอบใจย่อมครอบงำผู้ประมาทโดยอาการที่น่าชอบใจ<br>
  สิ่งที่ไม่น่ารักย่อมครอบงำผู้ประมาทโดยอาการที่น่ารัก<br>
  และสิ่งที่เป็นทุกข์ย่อมครอบงำผู้ประมาทได้โดยอาการที่เป็นสุข<br>
  อัมพวนเปตวัตถุที่ ๑๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๙๘ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑๔. โภคสังหรเปตวัตถุ<br>
  ๑๓. อักขรุกขเปตวัตถุ<br>
  เรื่องอักขรุกขเปรต<br>
  (ภุมเทวดาตนหนึ่งเตือนอุบาสกคนหนึ่งว่า)<br>
  [๘๐๐] ทายกให้สิ่งใด ผลจะเป็นสิ่งนั้นก็หาไม่<br>
  เพราะฉะนั้นบุคคลพึงให้ทานเถิด<br>
  ครั้นให้ทานแล้ว ย่อมข้ามพ้นทุกข์และความพินาศทั้งสอง<br>
  ย่อมประสบสุขทั้งสอง๑ เพราะทานนั้น<br>
  ท่านจงตื่นเถิด อย่าได้ประมาทเลย<br>
  อักขรุกขเปตวัตถุที่ ๑๓ จบ</p>
<p> ๑๔. โภคสังหรเปตวัตถุ<br>
  เรื่องเปรตรวบรวมโภคะ<br>
  (เวลากลางคืน หญิงเปรต ๔ ตน ถูกทุกข์ครอบงำ จึงพากันร้องไห้รำพึงรำพัน<br>
  ด้วยเสียงดังอย่างน่ากลัวว่า)<br>
  [๘๐๑] พวกเรารวบรวมโภคทรัพย์ไว้โดยชอบธรรมบ้าง<br>
  ไม่ชอบธรรมบ้าง<br>
  แต่คนอื่น ๆ พากันใช้สอยโภคทรัพย์เหล่านั้น<br>
  พวกเรากลับได้รับทุกข์๒<br>
  โภคสังหรเปตวัตถุที่ ๑๔ จบ<br><br>เชิงอรรถ :<br>
  ๑ คือ สุขในภพนี้และภพหน้า ซึ่งเป็นประโยชน์เกื้อกูลทั้งแก่ตนเองและผู้อื่น (ขุ.เป.อ.
  ๘๐๐/๒๙๘)<br>
  ๒ เหตุที่เปรตเหล่านั้นได้รับทุกข์ เพราะรวบรวมโภคะไว้มากโดยทางทุจริต แล้วไม่นำไปทำประโยชน์แก่<br>
  ใคร ตายไปแล้วมาเกิดเป็นเปรต ร้องโหยหวน เสียดายทรัพย์เมื่อเห็นผู้อื่นใช้สอยทรัพย์ของตน
  (ขุ.เป.อ.<br>
  ๘๐๑/๓๐๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๒๙๙ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑๖. สัฏฐิกูฏเปตวัตถุ<br>
  ๑๕. เสฏฐิปุตตเปตวัตถุ<br>
  เรื่องเปรตเศรษฐีบุตร<br>
  (พระผู้มีพระภาคได้ตรัสพระคาถาที่เปรต ๔ ตนเริ่มจะกล่าวตนละคาถาให้<br>
  บริบูรณ์ว่า)<br>
  [๘๐๒] เมื่อพวกเราหมกไหม้อยู่ในนรก ๖ หมื่นปีครบถ้วนบริบูรณ์<br>
  เมื่อไรจักมีความสิ้นสุด<br>
  [๘๐๓] ความสิ้นสุดไม่มี ความสิ้นสุดจะมีที่ไหน<br>
  ความสิ้นสุดจักไม่ปรากฏ<br>
  เพื่อนยาก เพราะเราและท่านได้ทำกรรมชั่วไว้อย่างนั้น<br>
  [๘๐๔] พวกเรา เมื่อไทยธรรมมีอยู่ ไม่ให้ของที่มีอยู่<br>
  จึงมีชีวิตเป็นอยู่อย่างลำบาก<br>
  เมื่อไทยธรรมมีอยู่ พวกเราไม่ได้ทำที่พึ่งแก่ตน<br>
  [๘๐๕] เรานั้นจากเปตโลกนี้ไปแล้ว ได้เกิดเป็นมนุษย์<br>
  จักรู้ความประสงค์ของผู้ขอ สมบูรณ์ด้วยศีล<br>
  ทำกุศลให้มากเป็นแน่<br>
  เสฏฐิปุตตเปตวัตถุที่ ๑๕ จบ</p>
<p> ๑๖. สัฏฐิกูฏเปตวัตถุ<br>
  เรื่องเปรตถูกค้อนต่อยศีรษะ<br>
  (วันหนึ่ง พระมหาโมคคัลลานเถระ ลงจากภูเขาคิชฌกูฏ ได้เห็นเปรตตนหนึ่ง<br>
  จึงซักถามด้วยคาถาว่า)<br>
  [๘๐๖] เจ้าเป็นบ้าไปแล้วหรือ จึงวิ่งไปมาเหมือนเนื้อที่วิ่งพล่าน<br>
  ท่านคงทำกรรมชั่วไว้โดยไม่ต้องสงสัย<br>
  จะมาร้องครวญครางอื้ออึงไปทำไมเล่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๐๐ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] ๑๖. สัฏฐิกูฏเปตวัตถุ<br>
  (เปรตนั้นตอบว่า)<br>
  [๘๐๗] พระคุณเจ้าผู้เจริญ ข้าพเจ้าเกิดเป็นเปรตในยมโลก<br>
  ได้รับความลำบาก เพราะทำบาปกรรมไว้<br>
  จึงต้องจากโลกนี้ไปยังเปตโลก<br>
  [๘๐๘] ค้อนเหล็กจำนวน ๖๐,๐๐๐ ลูก<br>
  ตกมาตีกระหม่อมศีรษะของข้าพเจ้า<br>
  (พระเถระถามว่า)<br>
  [๘๐๙] ท่านได้ทำกรรมชั่วทางกาย วาจา ใจอะไรไว้หรือ<br>
  เพราะผลกรรมอะไรท่านจึงต้องได้รับทุกข์เช่นนี้<br>
  [๘๑๐] อนึ่ง ค้อนเหล็กจำนวน ๖๐,๐๐๐ ลูก<br>
  ตกมาตีกระหม่อมศีรษะของท่าน เพราะผลกรรมอะไร<br>
  (เปรตนั้นตอบว่า)<br>
  [๘๑๑] ครั้งนั้นข้าพเจ้าได้เห็นพระปัจเจกพุทธเจ้าองค์หนึ่งนามว่าสุเนตร<br>
  อบรมอินทรีย์แล้ว ผู้ไม่เกิดความกลัวแต่ที่ไหน<br>
  นั่งเข้าฌานอยู่ที่โคนต้นไม้<br>
  [๘๑๒] ข้าพเจ้าได้ดีดก้อนกรวด ทำลายกระหม่อมของท่าน<br>
  เพราะผลกรรมนั้น ข้าพเจ้าจึงต้องได้รับทุกข์เช่นนี้<br>
  [๘๑๓] ค้อนเหล็กจำนวน ๖๐,๐๐๐ ลูก<br>
  ตกมาตีกระหม่อมศีรษะของข้าพเจ้า<br>
  (พระเถระกล่าวว่า)<br>
  [๘๑๔] บุรุษชั่ว เพราะความสาสมแก่เหตุของท่าน<br>
  ค้อนเหล็กจำนวน ๖๐,๐๐๐ ลูก<br>
  จึงตกมาตีกระหม่อมศีรษะของท่าน<br>
  สัฏฐิกูฏเปตวัตถุที่ ๑๖ จบ<br>
  มหาวรรคที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๐๑ }</span></p><hr><p>
  พระสุตตันตปิฎก ขุททกนิกาย เปตวัตถุ [๔. มหาวรรค] รวมเรื่องเปรตที่มีในวรรค<br>
  รวมเรื่องเปรตที่มีในวรรคนี้ คือ<br>
  <br>
   ๑. อัมพสักขรเปตวัตถุ   ๒. เสรีสกเปตวัตถุ<br>
   ๓. นันทกเปตวัตถุ  ๔. เรวตีเปตวัตถุ<br>
   ๕. อุจฉุเปตวัตถุ  ๖. กุมารเปตวัตถุ<br>
   ๗. ราชปุตตเปตวัตถุ  ๘. คูถขาทกเปตวัตถุ<br>
   ๙. คูถขาทกเปติวัตถุ ๑๐. คณเปตวัตถุ<br>
   ๑๑. ปาฏลิปุตตเปตวัตถุ ๑๒. อัมพวนเปตวัตถุ<br>
   ๑๓. อักขรุกขเปตวัตถุ ๑๔. โภคสังหรเปตวัตถุ<br>
   ๑๕. เสฏฐิปุตตเปตวัตถุ ๑๖. สัฏฐิกูฏเปตวัตถุ<br>
  <br>
  รวม ๑๖ เรื่อง ท่านจัดไว้เป็นหนึ่งวรรค</p>
<p> รวมวรรคที่มีในเรื่องเปรต คือ<br>
<br>
   ๑. อุรวรรค  ๒. อุพพริวรรค<br>
   ๓. จูฬวรรค ๔. มหาวรรค<br>
  <br>
  รวม ๕๑ เรื่อง ๔ ภาณวาร</p>
<p> เปตวัตถุ จบบริบูรณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
    :๓๐๒ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑. ปฐมวรรค ๑. สุภูติเถรคาถา<br>
  พระสุตตันตปิฎก<br>
  ขุททกนิกาย เถรคาถา<br>
  ________________<br>
  ขอนอบน้อมพระผู้มีพระภาคออรหันตสัมมาสัมพุทธเจ้าพระองค์นั้น<br>
  นิทานคาถา<br>
  เชิญท่านทั้งหลายสดับคาถาซึ่งนำเข้าไปหาประโยชน์<br>
  ของท่านผู้อบรมตนได้ ผู้เป็นเช่นราชสีห์แยกเขี้ยว<br>
  ร้องคำรามอยู่ที่ซอกเขา<br>
  ท่านมีชื่อ วงศ์ตระกูล มีธรรมเป็นเครื่องอยู่<br>
  และมีจิตอันน้อมไปในธรรมตามที่ปรากฏ<br>
  เป็นผู้มีปัญญา อยู่อย่างไม่เกียจคร้าน<br>
  เห็นแจ่มแจ้ง บรรลุนิพพานแล้วในเสนาสนะอันสงัดนั้น ๆ<br>
  เมื่อเล็งเห็นผลอันเลิศแห่งหน้าที่ที่ได้ทำเสร็จแล้ว<br>
  จึงได้กล่าวข้อความนี้ไว้</p>
<p> ๑. เอกกนิบาต<br>
  ๑. ปฐมวรรค<br>
  หมวดที่ ๑<br>
  ๑. สุภูติเถรคาถา<br>
  ภาษิตของพระสุภูติเถระ<br>
  ทราบว่า ท่านพระสุภูติเถระได้กล่าวคาถาไว้ดังนี้ว่า<br>
  [๑] ฝนเอ๋ย กุฎีของเราสบาย มุงบังมิดชิดดี<br>
  จงตกตามสบายเถิด จิตเราหลุดพ้น ตั้งมั่นดีแล้ว<br>
  เราปรารภความเพียรอยู่ จงตกลงมาเถิดฝน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๐๓ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑. ปฐมวรรค ๔. ปุณณเถรคาถา<br>
  ๒. มหาโกฏฐิตเถรคาถา<br>
  ภาษิตของพระมหาโกฏฐิตเถระ<br>
  ทราบว่า ท่านพระโกฏฐิตเถระได้กล่าวคาถาไว้ดังนี้ว่า<br>
  [๒] ภิกษุสงบ งดเว้นจากการทำชั่ว พูดด้วยปัญญา ไม่ฟุ้งซ่าน<br>
  ย่อมกำจัดบาปธรรมทั้งหลายได้เหมือนลมพัดใบไม้ให้ร่วงหล่นไป</p>
<p> ๓. กังขาเรวตเถรคาถา<br>
  ภาษิตของพระกังขาเรวตเถระ<br>
  ทราบว่า ท่านพระกังขาเรวตเถระได้กล่าวคาถาไว้ดังนี้ว่า<br>
  [๓] เชิญท่านดูพระปัญญาของพระตถาคตทั้งหลาย<br>
  ผู้ประทานแสงสว่างและประทานดวงตา๑<br>
  ย่อมชื่อว่าทรงกำจัดความสงสัย<br>
  ของเหล่าเวไนยสัตว์ ผู้พากันมาเฝ้าเสียได้<br>
  เหมือนแสงไฟที่เจิดจ้าในเวลาค่ำคืน</p>
<p> ๔. ปุณณเถรคาถา<br>
  ภาษิตของพระปุณณเถระ<br>
  ทราบว่า ท่านพระปุณณมันตานีบุตรเถระได้กล่าวคาถาไว้ดังนี้ว่า<br>
  [๔] บุคคลพึงสมาคมกับสัตบุรุษทั้งหลาย<br>
  ผู้มีปัญญาชี้แนะแต่ประโยชน์ถ่ายเดียว<br>
  เพราะสัตบุรุษ๒ทั้งหลายเป็นปราชญ์ ไม่ประมาท<br>
  เห็นประจักษ์แจ้งด้วยปัญญา ได้บรรลุประโยชน์อันใหญ่หลวง<br>
  ลึกซึ้ง เห็นได้ยาก ละเอียดและสุขุม<br><br>เชิงอรรถ :<br>
  ๑ ปัญญา (ขุ.เถร.อ. ๑/๓/๕๐)<br>
  ๒ คนดี (ขุ.เถร.อ. ๑/๔/๕๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๐๔ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑. ปฐมวรรค ๗. ภัลลิยเถรคาถา<br>
  ๕. ทัพพเถรคาถา<br>
  ภาษิตของพระทัพพเถระ<br>
  ทราบว่า ท่านพระทัพพเถระได้กล่าวคาถาไว้ดังนี้ว่า<br>
  [๕] พระทัพพะผู้ฝึกได้ยาก ถูกพระศาสดาผู้ฝึกทรงฝึกแล้ว<br>
  เป็นผู้สันโดษ๑ ปราศจากความสงสัย ชนะกิเลสได้แล้ว<br>
  ปราศจากความขลาดกลัว มีจิตคงที่ ดับสนิทแล้ว</p>
<p> ๖. สีตวนิยเถรคาถา<br>
  ภาษิตของพระสีตวนิยเถระ<br>
  ทราบว่า ท่านพระสีตวนิยเถระได้กล่าวคาถาไว้ดังนี้ว่า<br>
  [๖] ภิกษุผู้เข้าไปสู่ป่าสีตวันแล้ว<br>
  ย่อมเป็นผู้โดดเดี่ยว สันโดษ มีจิตตั้งมั่น<br>
  ชนะกิเลสได้แล้ว ปราศจากความขนพองสยองเกล้า<br>
  มีปัญญา เจริญกายคตาสติ๒</p>
<p> ๗. ภัลลิยเถรคาถา<br>
  ภาษิตของพระภัลลิยเถระ<br>
  ทราบว่า ท่านพระภัลลิยเถระได้กล่าวคาถาไว้ดังนี้ว่า<br>
  [๗] ผู้ที่ขจัดเสนาพญามัจจุราช๓ได้ เหมือนกระแสน้ำหลาก<br>
  พัดพังทลายสะพานไม้อ้อซึ่งไม่มีกำลังต้านทาน<br>
  นับว่าเป็นผู้ชนะกิเลส ปราศจากความขลาดกลัว<br>
  ฝึกตนดีแล้ว มีจิตคงที่ ดับสนิทแล้ว<br><br>เชิงอรรถ :<br>
  ๑ ยินดีสิ่งของเท่าที่ตนมีอยู่ (ขุ.เถร.อ. ๑/๕/๖๙)<br>
  ๒ กำหนดกายเป็นอารมณ์ (ขุ.เถร.อ. ๑/๖/๖๙)<br>
  ๓ ความแก่ ความเจ็บ และความตาย (ขุ.เถร.อ. ๑/๗/๗๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๐๕ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๑. ปฐมวรรค ๑๐. ปุณณมาสเถรคาถา<br>
  ๘. วีรเถรคาถา<br>
  ภาษิตของพระวีรเถระ<br>
  ทราบว่า ท่านพระวีรเถระได้กล่าวคาถาไว้ดังนี้ว่า<br>
  [๘] พระวีรเถระผู้ฝึกได้ยาก ถูกพระศาสดาผู้ฝึกทรงฝึกแล้ว<br>
  เป็นผู้สันโดษ ปราศจากความสงสัย ชนะกิเลสได้แล้ว<br>
  ปราศจากความขนพองสยองเกล้า มีจิตคงที่ ดับสนิทแล้ว</p>
<p> ๙. ปิลินทวัจฉเถรคาถา<br>
  ภาษิตของพระปิลินทวัจฉเถระ<br>
  ทราบว่า ท่านพระปิลินทวัจฉเถระได้กล่าวคาถาไว้ดังนี้ว่า<br>
  [๙] การที่เราได้มายังสำนักพระผู้มีพระภาคนี้เป็นการมาดีแล้ว<br>
  ไม่ไร้ประโยชน์ การที่เราได้คิดไว้ว่า จะฟังธรรมในสำนักของ<br>
  พระผู้มีพระภาคแล้วบวชนี้เป็นความคิดไม่เลวเลย<br>
  เพราะเมื่อพระผู้มีพระภาคทรงจำแนกธรรมอันประเสริฐทั้งหลาย<br>
  เราได้บรรลุธรรมนั้นแล้ว</p>
<p> ๑๐. ปุณณมาสเถรคาถา<br>
  ภาษิตของพระปุณณมาสเถระ<br>
  ทราบว่า ท่านพระปุณณมาสเถระได้กล่าวคาถาไว้ดังนี้ว่า<br>
  [๑๐] ผู้ที่บรรลุความรู้สูงสุด๑ เป็นผู้สงบระงับ สำรวมตนแล้ว<br>
  ไม่ข้องติดในธรรมทั้งหลายทั้งปวง<br>
  รู้ความเกิดขึ้นและความเสื่อมไปแห่งโลก๒<br>
  นับว่าได้กำจัดความเพ่งเล็งคือตัณหาในโลกนี้และโลกหน้าเสียได้<br>
  ปฐมวรรค จบ<br><br>เชิงอรรถ :<br>
  ๑ บรรลุนิพพานด้วยมรรคญาณ (ขุ.เถร.อ. ๑/๑๐/๘๐)<br>
  ๒ อุปาทานขันธ์ ๕ (ขุ.เถร.อ. ๑/๑๐/๘๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๐๖ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๒. ทุติยวรรค ๒. มหาวัจฉเถรคาถา<br>
  รวมเรื่องพระเถระที่มีในวรรคนี้ คือ<br>
  ๑. พระสุภูติเถระ ๒. พระมหาโกฏฐิตเถระ<br>
  ๓. พระกังขาเรวตเถระ ๔. พระปุณณมันตานีบุตรเถระ<br>
  ๕. พระทัพพบุตรเถระ ๖. พระสีตวนิยเถระ<br>
  ๗. พระภัลลิยเถระ ๘. พระวีรเถระ<br>
  ๙. พระปิลินทวัจฉเถระ ๑๐. พระปุณณมาสเถระ</p>
<p> ๒. ทุติยวรรค<br>
  หมวดที่ ๒<br>
  ๑. จูฬวัจฉเถรคาถา<br>
  ภาษิตของพระจูฬวัจฉเถระ<br>
  ทราบว่า ท่านพระจูฬวัจฉเถระได้กล่าวคาถาไว้ดังนี้ว่า<br>
  [๑๑] ภิกษุที่มากด้วยความปราโมทย์ในธรรม<br>
  อันพระพุทธเจ้าทรงประกาศแล้ว<br>
  พึงบรรลุสันตบท๑อันเป็นธรรมเข้าไปสงบระงับสังขาร เป็นสุข</p>
<p> ๒. มหาวัจฉเถรคาถา<br>
  ภาษิตของพระมหาวัจฉเถระ<br>
  ทราบว่า ท่านพระมหาวัจฉเถระได้กล่าวคาถาไว้ดังนี้ว่า<br>
  [๑๒] ภิกษุมีพลังปัญญา สมบูรณ์ด้วยศีลและข้อปฏิบัติ<br>
  มีจิตตั้งมั่น ยินดีในฌาน มีสติ<br>
  ฉันอาหารพออยู่ได้ ปราศจากราคะ๒<br>
  พึงรอเวลาเป็นที่ดับขันธปรินิพพานในพระศาสนานี้<br><br>เชิงอรรถ :<br>
  ๑ นิพพาน (ขุ.เถร.อ. ๑/๑๑/๘๔)<br>
  ๒ ความกำหนัดในกามคุณ (ขุ.เถร.อ. ๑/๑๒/๘๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๐๗ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๒. ทุติยวรรค ๕. กุณฑธานเถรคาถา<br>
  ๓. วนวัจฉเถรคาถา<br>
  ภาษิตของพระวนวัจฉเถระ<br>
  ทราบว่า ท่านพระวนวัจฉเถระได้กล่าวคาถาไว้ดังนี้ว่า<br>
  [๑๓] ภูเขาหินหลากหลายมีสีดังเมฆครื้ม งามเรืองรอง<br>
  แหล่งน้ำเย็นใสสะอาด ดารดาษด้วยแมลงค่อมทอง๑<br>
  ช่างชวนให้เรารื่นรมย์ใจเสียจริง</p>
<p> ๔. วนวัจฉเถรสามเณรคาถา<br>
  ภาษิตของสามเณรของพระวนวัจฉเถระ<br>
  ทราบว่าสามเณรของท่านพระวนวัจฉเถระได้กล่าวคาถาไว้ดังนี้ว่า<br>
  [๑๔] พระอุปัชฌาย์ได้กล่าวกับเราว่า<br>
  สีวกะ เราจะไปจากที่นี่ กายเราอยู่บ้าน (แต่)ใจเราอยู่ป่า<br>
  แม้ลุกไม่ไหว เราก็จะไป ผู้รู้แจ้งหาข้องอยู่ไม่</p>
<p> ๕. กุณฑธานเถรคาถา<br>
  ภาษิตของพระกุณฑธานเถระ<br>
  ทราบว่า ท่านพระกุณฑธานเถระได้กล่าวคาถาไว้ดังนี้ว่า<br>
  [๑๕] ภิกษุพึงตัดสังโยชน์เบื้องต่ำ ๕ พึงละสังโยชน์เบื้องสูง ๕<br>
  พึงเจริญอินทรีย์ ๕ ให้ยิ่งขึ้นไป<br>
  ภิกษุผู้ก้าวล่วงธรรมเป็นเครื่องข้อง๒ ๕ ประการได้แล้ว<br>
  พระผู้มีพระภาคตรัสว่า ข้ามโอฆะ๓ได้แล้ว<br><br>เชิงอรรถ :<br>
  ๑ จำพวกแมลงทับ (ขุ.เถร.อ. ๑/๑๓/๘๙)<br>
  ๒ ราคะ โทสะ โมหะ มานะ ทิฏฐิ (ขุ.เถร.อ. ๑/๑๕/๑๐๐)<br>
  ๓ กาม ภพ ทิฏฐิ อวิชชา (ขุ.เถร.อ. ๑/๑๕/๑๐๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๐๘ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๒. ทุติยวรรค ๘. สิงคาลเถรคาถา<br>
  ๖. เพลัฏฐสีสเถรคาถา<br>
  ภาษิตของพระเพลัฏฐสีสเถระ<br>
  ทราบว่า ท่านพระเพลัฏฐสีสเถระได้กล่าวคาถาไว้ดังนี้ว่า<br>
  [๑๖] โคอาชาไนย เจริญเต็มที่เทียมไถแล้ว<br>
  ย่อมลากไถไปได้โดยไม่ลำบาก ฉันใด<br>
  เราเมื่อได้ความสุข ปราศจากอามิส๑เจือปนแล้ว<br>
  วันคืนทั้งหลาย ย่อมผ่านพ้นเราไปโดยไม่ยาก ฉันนั้น</p>
<p> ๗. ทาสกเถรคาถา<br>
  ภาษิตของพระทาสกเถระ<br>
  ทราบว่า ท่านพระทาสกเถระได้กล่าวคาถาไว้ดังนี้ว่า<br>
  [๑๗] เมื่อใด บุคคลผู้ถูกความง่วงเหงาครอบงำบริโภคมาก<br>
  ชอบแต่นอนกลิ้งเกลือกไปมา<br>
  เมื่อนั้น เขาย่อมมีปัญญาเฉื่อยชา ชอบเข้าห้องเป็นอาจิณ<br>
  เหมือนสุกรอ้วนที่เขาขุนด้วยเศษอาหาร (นอนกลิ้งเกลือกไปมา)</p>
<p> ๘. สิงคาลเถรคาถา<br>
  ภาษิตของพระสิงคาลเถระ<br>
  ทราบว่า ท่านพระสิงคาลเถระได้กล่าวคาถาไว้ดังนี้ว่า<br>
  [๑๘] ภิกษุอยู่ในป่าเภสกฬาวัน พิจารณาแผ่นดินคืออัตภาพนี้<br>
  ด้วยเข้าใจว่า เป็นกระดูกล้วน เป็นอารมณ์<br>
  ย่อมชื่อว่าเป็นทายาทของพระพุทธเจ้า<br>
  เราเข้าใจว่า ท่านรูปนั้นเห็นจะละกามราคะได้เร็วพลันแน่แท้<br><br>เชิงอรรถ :<br>
  ๑ ความสุขจากผลสมาบัติที่ไม่เจือด้วยอามิส ๓ คือ อามิสคือกาม อามิสคือโลก อามิสคือวัฏฏะ<br>
  (ขุ.เถร.อ. ๑/๑๖/๑๐๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๐๙ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] รวมเรื่องพระเถระที่มีในวรรค<br>
  ๙. กุฬเถรคาถา<br>
  ภาษิตของพระกุฬเถระ<br>
  ทราบว่า ท่านพระกุฬเถระได้กล่าวคาถาไว้ดังนี้ว่า<br>
  [๑๙] พวกคนไขน้ำก็ทำหน้าที่ไขน้ำ<br>
  พวกช่างทำศรก็ดัดลูกศร<br>
  พวกช่างไม้ก็ถากไม้<br>
  พวกมีวัตรดีก็ฝึกตน</p>
<p> ๑๐. อชิตเถรคาถา<br>
  ภาษิตของพระอชิตเถระ<br>
  ทราบว่า ท่านพระอชิตเถระได้กล่าวคาถาไว้ดังนี้ว่า<br>
  [๒๐] เราไม่มีความกลัวตาย<br>
  ไม่มีความเยื่อใยในชีวิต<br>
  เราจะเป็นผู้มีสติสัมปชัญญะ<br>
  ละทิ้งร่างกายเราไป<br>
  ทุติยวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระจูฬวัจฉเถระ   ๒. พระมหาวัจฉเถระ<br>
   ๓. พระวนวัจฉเถระ  ๔. พระสีวกเถระ<br>
   ๕. พระกุณฑธานเถระ  ๖. พระเพลัฏฐสีสเถระ<br>
   ๗. พระทาสกเถระ  ๘. พระสิงคาลเถระ<br>
   ๙. พระกุฬเถระ ๑๐. พระอชิตเถระ<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๑๐ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๓. ตติยวรรค ๓. โคสาลเถรคาถา<br>
  ๓. ตติยวรรค<br>
  หมวดที่ ๓<br>
  ๑. นิโครธเถรคาถา<br>
  ภาษิตของนิโครธเถระ<br>
  ทราบว่า ท่านพระนิโครธเถระได้กล่าวคาถาไว้ดังนี้ว่า<br>
  [๒๑] เราไม่กลัวภัย<br>
  พระศาสดาของเราทั้งหลายทรงเฉียบแหลมในอมตธรรม<br>
  ภิกษุทั้งหลายย่อมดำเนินตามหนทางที่ไม่มีภัย</p>
<p> ๒. จิตตกเถรคาถา<br>
  ภาษิตของพระจิตตกเถระ<br>
  ทราบว่า ท่านพระจิตตกเถระได้กล่าวคาถาไว้ดังนี้ว่า<br>
  [๒๒] นกยูงทั้งหลาย มีขนคอเขียวงดงาม มีหงอนสวย<br>
  ร้องเซ็งแซ่อยู่ในป่าการวี<br>
  นกยูงเหล่านั้นพากันร้องเซ็งแซ่ในยามมีลมหนาวเจือฝน<br>
  ย่อมกระตุ้นเตือนผู้เจริญฌานซึ่งหลับอยู่ให้ตื่นขึ้น</p>
<p> ๓. โคสาลเถรคาถา<br>
  ภาษิตของพระโคสาลเถระ<br>
  ทราบว่า ท่านพระโคสาลเถระได้กล่าวคาถาไว้ดังนี้ว่า<br>
  [๒๓] เราฉันข้าวมธุปายาส๑ ใต้พุ่มไผ่<br>
  พิจารณาถึงความเกิดและความเสื่อมของขันธ์ทั้งหลายโดยเคารพ<br>
  จะกลับไปสู่สานุบรรพตที่เราเคยอยู่ แล้วเพิ่มพูนวิเวกต่อไป<br><br>เชิงอรรถ :<br>
  ๑ ข้าวที่หุงด้วยน้ำนมสด เจือด้วยของหวานมี น้ำผึ้งเป็นต้น (ขุ.เถร.อ. ๑/๒๓/๑๒๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๑๑ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๓. ตติยวรรค ๖. อภัยเถรคาถา<br>
  ๔. สุคันธเถรคาถา<br>
  ภาษิตของพระสุคันธเถระ<br>
  ทราบว่า ท่านพระสุคันธเถระได้กล่าวคาถาไว้ดังนี้ว่า<br>
  [๒๔] ภิกษุบวชยังไม่ทันครบพรรษา<br>
  มองเห็นธรรมว่าเป็นธรรมดีงาม<br>
  บรรลุวิชชา๑ ๓ แล้ว<br>
  ได้ทำตามคำสอนของพระพุทธเจ้าแล้ว</p>
<p> ๕. นันทิยเถรคาถา<br>
  ภาษิตของพระนันทิยเถระ<br>
  ทราบว่า ท่านพระนันทิยเถระได้กล่าวคาถาไว้ดังนี้ว่า<br>
  [๒๕] มารผู้มีกรรมหยาบช้าและมีชาติเลวทราม<br>
  ท่านเบียดเบียนภิกษุผู้มีจิตบรรลุอรหัตตผล<br>
  สว่างไสวด้วยญาโณภาส๒เป็นนิตย์เช่นนั้น<br>
  จะได้รับทุกข์มหันต์</p>
<p> ๖. อภัยเถรคาถา<br>
  ภาษิตของพระอภัยเถระ<br>
  ทราบว่า ท่านพระอภัยเถระได้กล่าวคาถาไว้ดังนี้ว่า<br>
  [๒๖] เพราะเราได้ฟังวาจาสุภาษิตของพระพุทธเจ้า<br>
  ผู้เป็นเผ่าพันธุ์พระอาทิตย์<br>
  จึงได้รู้แจ้งธรรมอันละเอียดยิ่ง<br>
  ดุจบุคคลยิงปลายขนทรายด้วยลูกศร<br><br>เชิงอรรถ :<br>
  ๑ ระลึกชาติได้, ตาทิพย์, สิ้นอาสวะ (ขุ.เถร.อ. ๑/๒๔/๑๒๔)<br>
  ๒ อรหัตตมรรคญาณ (ขุ.เถร.อ. ๑/๒๕/๑๒๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๑๒ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๓. ตติยวรรค ๑๐. อุตติยเถรคาถา<br>
  ๗. โลมสกังคิยเถรคาถา<br>
  ภาษิตของพระโลมสกังคิยเถระ<br>
  ทราบว่า ท่านพระโสมสกังคิยเถระได้กล่าวคาถาไว้ดังนี้ว่า<br>
  [๒๗] เราจะใช้อกฝ่าหญ้าแพรก หญ้าคา หญ้าดอกเลา หญ้าแฝก<br>
  หญ้ามุงกระต่าย และหญ้าปล้องเพิ่มพูนวิเวก</p>
<p> ๘. ชัมพุคามิกปุตตเถรคาถา<br>
  ภาษิตของพระชัมพุคามิกบุตรเถระ<br>
  ทราบว่า ท่านพระชัมพุคามิกบุตรเถระได้กล่าวคาถาไว้ดังนี้ว่า<br>
  [๒๘] ท่านยังขวนขวายประดับตกแต่งด้วยเสื้อผ้าอยู่หรือไม่<br>
  ยังยินดีประดับประดาร่างกายอยู่หรือไม่<br>
  ท่านทำกลิ่นศีลให้ขจรขจายไปอยู่หรือไม่<br>
  คนทุศีลนอกนี้ไม่อาจทำกลิ่นศีลให้ขจรขจายไปได้</p>
<p> ๙. หาริตเถรคาถา<br>
  ภาษิตของพระหาริตเถระ<br>
  ทราบว่า พระหาริตเถระได้กล่าวคาถาไว้ดังนี้ว่า<br>
  [๒๙] หาริตะ เธอจงยกตนขึ้น เธอจงทำจิตให้ตรง<br>
  เหมือนช่างศรดัดศรให้ตรง แล้วทำลายอวิชชาเสีย</p>
<p> ๑๐. อุตติยเถรคาถา<br>
  ภาษิตของพระอุตติยเถระ<br>
  ทราบว่า ท่านพระอุตติยเถระได้กล่าวคาถาไว้ดังนี้ว่า<br>
  [๓๐] เมื่ออาพาธเกิดขึ้นแก่เรา เราก็ได้สติว่า<br>
  อาพาธเกิดแก่เราแล้ว เวลานี้เราไม่ควรประมาท<br>
  ตติยวรรค จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๑๓ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๔. จตุตถวรรค ๒. สุปปิยเถรคาถา<br>
  รวมเรื่องพระเถระที่มีในวรรคนี้ คือ<br>
  <br>
   ๑. พระนิโครธเถระ   ๒. พระจิตตกเถระ<br>
   ๓. พระโคสาลเถระ  ๔. พระสุคันธเถระ<br>
   ๕. พระนันทิยเถระ  ๖. พระอภัยเถระ<br>
   ๗. พระโลมสกังคิยเถระ  ๘. พระชัมพุคามิกบุตรเถระ<br>
   ๙. พระหาริตเถระ ๑๐. พระอุตติยเถระ<br>
  </p>
<p> ๔. จตุตถวรรค<br>
  หมวดที่ ๔<br>
  ๑. คหุรตีริยเถรคาถา<br>
  ภาษิตของคหุรตีริยเถระ<br>
  ทราบว่า ท่านพระคหุรตีริยเถระได้กล่าวคาถาไว้ดังนี้ว่า<br>
  [๓๑] บุคคลถูกเหลือบและยุงกัดในป่าใหญ่<br>
  พึงเป็นผู้มีสติอดกลั้นในอันตรายนั้น<br>
  เหมือนช้างในสงคราม</p>
<p> ๒. สุปปิยเถรคาถา<br>
  ภาษิตของพระสุปปิยเถระ<br>
  ทราบว่า ท่านพระสุปปิยเถระได้กล่าวคาถาไว้ดังนี้ว่า<br>
  [๓๒] บุคคลผู้มีความชรา<br>
  เพียรเผาผลาญกิเลสอยู่<br>
  พึงบรรลุนิพพานอันปราศจากความแก่<br>
  ปราศจากอามิส<br>
  เป็นธรรมสงบเกษมจากโยคะ (และ)ยอดเยี่ยมอย่างยิ่ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๑๔ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๔. จตุตถวรรค ๕. สามัญญกานิเถรคาถา<br>
  ๓. โสปากเถรคาถา<br>
  ภาษิตของพระโสปากเถระ<br>
  ทราบว่า ท่านพระโสปากเถระได้กล่าวคาถาไว้ดังนี้ว่า<br>
  [๓๓] บุคคลมีอัธยาศัยประกอบด้วยเมตตา<br>
  ในบุตรคนเดียวที่น่ารัก ฉันใด<br>
  ภิกษุพึงมีอัธยาศัยประกอบด้วยเมตตา<br>
  ในสัตว์ทั้งปวงในที่ทุกแห่ง ฉันนั้น</p>
<p> ๔. โปสิยเถรคาถา<br>
  ภาษิตของพระโปสิยเถระ<br>
  ทราบว่า ท่านพระโปสิยเถระได้กล่าวคาถาไว้ดังนี้ว่า<br>
  [๓๔] หญิงเหล่านี้ไม่เข้าใกล้เป็นการดี<br>
  แต่พอเข้าใกล้ ก็จักก่อความพินาศให้เนืองนิตย์<br>
  เราออกจากป่ามาสู่บ้าน จากนั้นก็เข้าไปยังเรือน<br>
  เราชื่อโปสิยะ ไม่บอกลาใคร ลุกจากเตียงหลีกหนีไป</p>
<p> ๕. สามัญญกานิเถรคาถา<br>
  ภาษิตของพระสามัญญกานิเถระ<br>
  ทราบว่า ท่านพระสามัญญกานิเถระได้กล่าวคาถาไว้ดังนี้ว่า<br>
  [๓๕] บุคคลผู้ต้องการนิรามิสสุข<br>
  ประพฤติให้สมควรแก่การได้ความสุขนั้น ย่อมได้ความสุข<br>
  ผู้บำเพ็ญอริยมรรคมีองค์ ๘ อันเป็นทางสายตรง<br>
  ไม่คดเคี้ยว เพื่อบรรลุอมตบท๑<br>
  ย่อมได้เกียรติคุณและเจริญยศ<br><br>เชิงอรรถ :<br>
  ๑ ธาตุที่ไม่มีปัจจัยปรุงแต่ง (ขุ.เถร.อ. ๑/๓๕/๑๕๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๑๕ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๔. จตุตถวรรค ๘. ควัมปติเถรคาถา<br>
  ๖. กุมาปุตตเถรคาถา<br>
  ภาษิตของพระกุมาบุตรเถระ<br>
  ทราบว่า ท่านพระกุมาบุตรเถระได้กล่าวคาถาไว้ดังนี้ว่า<br>
  [๓๖] การฟังเป็นความดี<br>
  การประพฤติตนเป็นคนมักน้อยเป็นความดี<br>
  การปฏิบัติเพื่อละกามคุณ ๕ ทุกเมื่อเป็นความดี<br>
  การถามสิ่งที่เป็นประโยชน์เป็นความดี<br>
  การปฏิบัติตามโอวาทโดยเคารพเป็นความดี<br>
  กิจมีการฟังเป็นต้นเป็นเครื่องหมายความเป็นสมณะผู้หมดความกังวล</p>
<p> ๗. กุมาปุตตเถรสหายกเถรคาถา<br>
  ภาษิตของพระกุมาบุตรสหายกเถระ<br>
  ทราบว่า ท่านพระกุมาบุตรเถรสหายกเถระได้กล่าวคาถาไว้ดังนี้ว่า<br>
  [๓๗] ภิกษุทั้งหลายผู้ไม่สำรวมจิต ท่องเที่ยวไปตามชนบทต่าง ๆ<br>
  ย่อมทำสมาธิคลาดเคลื่อน<br>
  การท่องเที่ยวไปยังแว่นแคว้นจะช่วยอะไรได้เล่า<br>
  เพราะฉะนั้น ภิกษุพึงกำจัดความแข่งดี<br>
  ไม่พึงให้มิจฉาวิตกและกิเลสมีตัณหาเป็นต้นครอบงำ เจริญฌาน</p>
<p> ๘. ควัมปติเถรคาถา<br>
  ภาษิตของพระควัมปติเถระ<br>
  ทราบว่า พระผู้มีพระภาคตรัสสรรเสริญพระควัมปติเถระด้วยพระคาถาดังนี้ว่า<br>
  [๓๘] เทวดาทั้งหลายพากันนอบน้อมพระควัมปติ<br>
  ผู้ห้ามแม่น้ำสรภูให้หยุดไหลได้ด้วยฤทธิ์<br>
  ไม่ติดอยู่ในกิเลสและตัณหาไร ๆ ไม่หวั่นไหวต่อสิ่งอะไรทั้งสิ้น<br>
  ข้ามกิเลสเครื่องข้องทั้งหมดเสียได้<br>
  เป็นมหามุนี ผู้บรรลุนิพพานแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๑๖ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] รวมเรื่องพระเถระที่มีในวรรค<br>
  ๙. ติสสเถรคาถา<br>
  ภาษิตของพระติสสเถระ<br>
  ทราบว่า ท่านพระติสสเถระได้กล่าวคาถาไว้ดังนี้ว่า<br>
  [๓๙] ภิกษุพึงมีสติพยายามละกามราคะ<br>
  เหมือนคนพยายามใช้ศัสตรา<br>
  ตัดเครื่องประหารที่ชื่อว่าโอมัฏฐะ<br>
  เมื่อศีรษะถูกไฟไหม้</p>
<p> ๑๐. วัฑฒมานเถรคาถา<br>
  ภาษิตของพระวัฑฒมานเถระ<br>
  ทราบว่า ท่านพระวัฑฒมานเถระได้กล่าวคาถาไว้ดังนี้ว่า<br>
  [๔๐] ภิกษุพึงมีสติพยายามละภวราคะ<br>
  เหมือนคนพยายามใช้ศัสตรา<br>
  ตัดเครื่องประหารที่ชื่อว่าโอมัฏฐะ<br>
  เมื่อศีรษะถูกไฟไหม้<br>
  จตุตถวรรค จบ</p>
<p> รวมเรื่องพระเถระที่มีในวรรคนี้ คือ<br>
<br>
   ๑. พระคหุรตีริยเถระ  ๒. พระสุปปิยเถระ<br>
   ๓. พระโสปากเถระ  ๔. พระโปสิยเถระ<br>
   ๕. พระสามัญญกานิเถระ  ๖. พระกุมาบุตรเถระ<br>
   ๗. พระกุมาบุตรเถรสหายกเถระ   ๘. พระควัมปติเถระ<br>
   ๙. พระติสสเถระ ๑๐. พระวัฑฒมานเถระ<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๑๗ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๕. ปัญจมวรรค ๓. สุมังคลเถรคาถา<br>
  ๕. ปัญจมวรรค<br>
  หมวดที่ ๕<br>
  ๑. สิริวัฑฒเถรคาถา<br>
  ภาษิตของพระสิริวัฑฒเถระ<br>
  ทราบว่า ท่านพระสิริวัฑฒเถระได้กล่าวคาถาไว้ดังนี้ว่า<br>
  [๔๑] ภิกษุผู้เป็นบุตรของพระพุทธองค์ผู้คงที่ หาผู้เสมอเหมือนมิได้<br>
  ไปเข้าฌานอยู่ตามซอกเขา เหมือนสายฟ้าแลบส่องลอดเข้าไป<br>
  ตามช่องเขาที่ชื่อเวภาระและปัณฑวะ</p>
<p> ๒. ขทิรวนิยเถรคาถา<br>
  ภาษิตของพระขทิรวนิยเถระ<br>
  ทราบว่า ท่านพระขทิรวนิยเถระได้กล่าวคาถาไว้ดังนี้ว่า<br>
  [๔๒] สามเณรจาละ สามเณรอุปจาละ สามเณรสีสูปจาละ<br>
  พวกเธอครองสติมั่นคงอยู่หรือเปล่า<br>
  หลวงลุง๑ของพวกเธอ ผู้เปรียบเหมือนนายขมังธนู<br>
  ผู้สามารถยิงทะลวงปลายขนทรายได้<br>
  เพราะมีปัญญาหลักแหลมว่องไวรู้แจ้งตลอดมาถึงแล้ว</p>
<p> ๓. สุมังคลเถรคาถา<br>
  ภาษิตของพระสุมังคลเถระ<br>
  ทราบว่า ท่านพระสุมังคลเถระได้กล่าวคาถาไว้ดังนี้ว่า<br>
  [๔๓] เราพ้นดีแล้ว พ้นแล้วด้วยดี<br>
  พ้นดีแล้วจากการหลังค่อม ๓ กรณี คือ<br><br>เชิงอรรถ :<br>
  ๑ พระสารีบุตรเถระ (ขุ.เถร.อ. ๑/๔๒/๑๗๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๑๘ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๕. ปัญจมวรรค ๕. รมณียวิหารีเถรคาถา<br>
  จากการเกี่ยวข้าว การไถนา และการถางหญ้า<br>
  แม้ว่างานเกี่ยวหญ้าเป็นต้น จะมีอยู่ในที่ใกล้ ๆ นี้ก็ตาม<br>
  แต่ก็ไม่เหมาะ ไม่ควรแก่เราทั้งสิ้น<br>
  เพียรเพ่งเถิด สุมังคละ จงเผาเถิด สุมังคละ<br>
  เธอจงเป็นผู้ไม่ประมาทอยู่เถิด สุมังคละ</p>
<p> ๔. สานุเถรคาถา<br>
  ภาษิตของพระสานุเถระ<br>
  ทราบว่า ท่านพระสานุเถระได้กล่าวคาถาไว้ดังนี้ว่า<br>
  [๔๔] โยมแม่ ชนทั้งหลายร่ำไห้ถึงคนที่ตายไปแล้ว<br>
  หรือยังมีชีวิตอยู่ (แต่)หาไม่พบ<br>
  โยมแม่ โยมยังแลเห็นอาตมามีชีวิตอยู่<br>
  ทำไมจึงร่ำไห้ถึงอาตมาเล่า โยมแม่</p>
<p> ๕. รมณียวิหารีเถรคาถา<br>
  ภาษิตของพระรมณียวิหารีเถระ<br>
  ทราบว่า ท่านพระรมณียวิหารีเถระได้กล่าวคาถาไว้ดังนี้ว่า<br>
  [๔๕] ขอท่านทั้งหลายจงจำข้าพเจ้าว่า<br>
  เป็นสาวกของพระสัมมาสัมพุทธเจ้า<br>
  ผู้ชื่อว่าสมบูรณ์ด้วยทัศนะ๑<br>
  เพราะพลั้งพลาดแล้วสามารถตั้งตนได้<br>
  เหมือนโคอาชาไนยเจริญเต็มที่<br>
  พลาดล้มแล้วลุกขึ้นยืนใหม่ได้ ฉะนั้น<br><br>เชิงอรรถ :<br>
  ๑ ความเห็นชอบ (ขุ.เถร.อ. ๑/๔๕/๑๘๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๑๙ }</span></p><hr><p>
  พระสุตตันตปิฎก ขุททกนิกาย เถรคาถา [๑. เอกกนิบาต] ๕. ปัญจมวรรค ๘. สัญชยเถรคาถา<br>
  ๖. สมิทธิเถรคาถา<br>
  ภาษิตของพระสมิทธิเถระ<br>
  ทราบว่า ท่านพระสมิทธิเถระได้กล่าวคาถาไว้ดังนี้ว่า<br>
  [๔๖] เราออกจากเรือนบวชเป็นบรรพชิตด้วยศรัทธา<br>
  มีสติปัญญาเจริญ มีจิตมั่นคงดีแล้ว<br>
  เจ้ามารร้ายเอ๋ย เจ้าจงบันดาลรูปแปลกประหลาดต่าง ๆ ตามใจ<br>
  ชอบเถิด แต่จะไม่อาจทำให้เราสะทกสะท้านได้เลย</p>
<p> ๗. อุชชยเถรคาถา<br>
  ภาษิตของพระอุชชยเถระ<br>
  ทราบว่า ท่านพระอุชชยเถระได้กล่าวคาถาไว้ดังนี้ว่า<br>
  [๔๗] ข้าแต่พระพุทธองค์ผู้ทรงแกล้วกล้า<br>
  ข้าพระองค์ขอนอบน้อมแด่พระองค์<br>
  พระองค์ทรงหลุดพ้นแล้วจากกิเลสทั้งมวล<br>
  ข้าพระองค์ดำรงอยู่ในพระโอวาทของพระองค์<br>
  จึงอยู่อย่างผู้ปราศจากอาสวกิเลส</p>
<p> ๘. สัญชยเถรคาถา<br>
  ภาษิตของพระสัญชยเถระ<br>
  ทราบว่า ท่านพระสัญชยเถระได้กล่าวคาถาไว้ดังนี้ว่า<br>
  [๔๘] ตั้งแต่เราออกจากเรือนบวชเป็นบรรพชิต<br>
  ความดำริอันต่ำทราม ประกอบด้วยโทษ<br>
  ข้าพเจ้าไม่เคยรู้จักเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๖ หน้า
  :๓๒๐ }</span></p><hr><p class="nc"><a href="tpd26-3.htm" >&gt;&gt;&gt;&gt;&gt; หน้าต่อไป &gt;&gt;&gt;&gt;&gt;</a>  </p>
  <p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>