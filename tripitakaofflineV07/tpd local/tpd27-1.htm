<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๗-๑ สุตตันตปิฎกที่ ๑๙ ขุททกนิกาย ชาดก ภาค ๑</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๗-๑ สุตตันตปิฎกที่ ๑๙ ขุททกนิกาย ชาดก ภาค ๑<br>
  <br>
  พระสุตตันตปิฎก ขุททกนิกาย ชาดก [๑. เอกกนิบาต] ๑. อปัณณกวรรค<br>
  <br>
พระสุตตันตปิฎก<br>
ขุททกนิกาย ชาดก ภาค ๑<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br>
  ๑. เอกกนิบาต<br>
  ๑. อปัณณกวรรค<br>
  หมวดว่าด้วยการปฏิบัติไม่ผิด<br>
  ๑. อปัณณกชาดก (๑)<br>
ว่าด้วยการปฏิบัติไม่ผิด</p>
<p> (พระสัมมาสัมพุทธเจ้าทรงปรารภพ่อค้าเกวียนสองคน คนหนึ่งปฏิบัติผิด<br>
  คนหนึ่งปฏิบัติถูก ตรัสพระคาถาว่า)<br>
  [๑] คนฉลาดพวกหนึ่งกล่าวฐานะที่ไม่ผิด๑<br>
  นักคาดคะเนทั้งหลายกล่าวฐานะที่ ๒ (ที่ผิด)<br>
  ผู้มีปัญญารู้จักฐานะที่ไม่ผิดและฐานะที่ผิดนั้นแล้ว<br>
  ควรถือฐานะที่ไม่ผิดไว้เถิด<br>
  อปัณณกชาดกที่ ๑ จบ<br><br>เชิงอรรถ :<br>
  ๑ ฐานะที่ไม่ผิด ในที่นี้หมายถึงฐานะหรือเหตุที่เป็นจริงโดยส่วนเดียว ไม่ผิดพลาด
  นำออกจากทุกข์ภัยได้<br>
  ได้แก่ ไตรสรณคมน์ ศีล ๕ ศีล ๑๐ ความสำรวมในปาติโมกข์ ความสำรวมอินทรีย์ ความสำรวมใน<br>
  การเลี้ยงชีพ การใช้สอยปัจจัยโดยอุบายที่ชอบ จตุปาริสุทธิศีลแม้ทั้งหมด ความเป็นผู้คุ้มครองทวารใน<br>
  อินทรีย์ทั้งหลาย ความเป็นผู้รู้จักประมาณในโภชนะ ความเพียรของผู้ตื่นอยู่ ฌาน
  วิปัสสนา อภิญญา<br>
  สมาบัติ อริยมรรค อริยผล ทั้งหมดนี้เรียกว่า ฐานะที่ไม่ผิด ทางดำเนินที่ไม่ผิด
  หรือทางดำเนินที่นำ<br>
  ออกจากทุกข์ (ขุ.ชา.อ. ๑/๑/๑๕๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑. อปัณณกวรรค ๔. จูฬเสฏฐิชาดก
    (๔)<br>
  ๒. วัณณุปถชาดก (๒)<br>
  ว่าด้วยการบำเพ็ญความเพียรเหมือนขุดหาน้ำกลางทะเลทราย<br>
  (พระสัมมาสัมพุทธเจ้าทรงปรารภพ่อค้าเดินทางกลางทะเลทรายขุดหาน้ำได้ด้วย<br>
  ความเพียร เปรียบเทียบกับมุนีผู้ทำความเพียรย่อมได้ความสงบใจ ตรัสพระคาถาว่า)<br>
  [๒] ชนทั้งหลายผู้ไม่เกียจคร้าน<br>
  ขุดภาคพื้นที่หนทางกลางทะเลทราย<br>
  ได้พบน้ำที่กลางทะเลทรายอันราบเรียบ ฉันใด<br>
  มุนีผู้ประกอบด้วยความเพียรและกำลัง ไม่เกียจคร้าน<br>
  พึงประสบความสงบใจ ฉันนั้น<br>
  วัณณุปถชาดกที่ ๒ จบ</p>
<p> ๓. เสริววาณิชชาดก (๓)<br>
  ว่าด้วยพ่อค้าชื่อเสริวะ<br>
  (พระสัมมาสัมพุทธเจ้าทรงปรารภภิกษุผู้ละความเพียร ตรัสพระคาถาว่า)<br>
  [๓] ถ้าเธอพลาดจากสภาวะอันแน่นอนแห่งพระสัทธรรม<br>
  ในศาสนานี้แล้ว เธอจะต้องเดือดร้อนตลอดกาลนาน<br>
  เหมือนพ่อค้าชื่อว่าเสริวะนี้<br>
  เสริววาณิชชาดกที่ ๓ จบ</p>
<p> ๔. จูฬเสฏฐิชาดก (๔)<br>
  ว่าด้วยจูฬเศรษฐี<br>
  (พระสัมมาสัมพุทธเจ้าทรงปรารภการตั้งตัวได้ด้วยทรัพย์เพียงเล็กน้อย ตรัส<br>
  พระคาถาว่า)<br>
  [๔] ผู้มีปัญญาพิจารณาเห็นโดยประจักษ์<br>
  ย่อมตั้งตัวได้ด้วยสิ่งของอันมีมูลค่าน้อย<br>
  เหมือนคนก่อไฟกองเล็ก ๆ ทำให้เป็นกองใหญ่ได้<br>
  จูฬเสฏฐิชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑. อปัณณกวรรค ๗. กัฏฐหาริชาดก
    (๗)<br>
  ๕. ตัณฑุลนาฬิชาดก (๕)<br>
  ว่าด้วยมูลค่าข้าวสารทะนานหนึ่ง<br>
  (อำมาตย์ทูลถามพระราชาว่า)<br>
  [๕] ข้าแต่พระมหาราชเจ้า พระองค์ตรัสว่า ข้าวสาร ๑ ทะนาน<br>
  มีราคาเท่ามูลค่าม้า ๕๐๐ ตัวหรือ<br>
  และข้าวสาร ๑ ทะนานนี้มีค่าเท่ากับกรุงพาราณสี<br>
  ทั้งภายในภายนอกเชียวหรือ<br>
  ตัณฑุลนาฬิชาดกที่ ๕ จบ</p>
<p> ๖. เทวธัมมชาดก (๖)<br>
  ว่าด้วยธรรมของเทวดา<br>
  (พระโพธิสัตว์กล่าวว่า)<br>
  [๖] บุคคลผู้ถึงพร้อมด้วยหิริและโอตตัปปะ<br>
  ตั้งมั่นอยู่ในสุกกธรรม (กุศลธรรม)<br>
  เป็นผู้สงบระงับ เป็นคนดีงาม<br>
  ท่านเรียกว่า ผู้มีเทวธรรมในโลก<br>
  เทวธัมมชาดกที่ ๖ จบ</p>
<p> ๗. กัฏฐหาริชาดก (๗)<br>
  ว่าด้วยหญิงหาฟืน<br>
  (พระโพธิสัตว์กล่าวธรรมแก่พระราชบิดาว่า)<br>
  [๗] ข้าแต่พระมหาราชเจ้า หม่อมฉันเป็นโอรสของพระองค์<br>
  ข้าแต่พระองค์ผู้เป็นอธิบดีของหมู่ชน<br>
  ขอพระองค์ทรงเลี้ยงหม่อมฉัน<br>
  แม้คนเหล่าอื่นพระองค์ยังทรงเลี้ยงได้<br>
  ทำไมจะไม่ทรงเลี้ยงโอรสของพระองค์เล่า<br>
  กัฏฐหาริชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑. อปัณณกวรรค ๑๐. สุขวิหาริชาดก
    (๑๐)<br>
  ๘. คามณิชาดก (๘)<br>
  ว่าด้วยคามณิกุมาร<br>
  (คามณิกุมารเปล่งอุทานว่า) <br>
  [๘] เออก็ ผลที่หวังจะสำเร็จแก่ผู้ไม่ใจเร็วด่วนได้<br>
  เรามีพรหมจรรย์แก่กล้าแล้ว<br>
  ท่านจงเข้าใจดังนี้เถิด พ่อคามณิ<br>
  คามณิชาดกที่ ๘ จบ</p>
<p> ๙. มฆเทวชาดก (๙)<br>
  ว่าด้วยพระเจ้ามฆเทวะ<br>
  (พระราชาทรงจับพระเกสาหงอกแล้ว ตรัสแก่อำมาตย์ทั้งหลายว่า)<br>
  [๙] เมื่อวัยล่วงเลยไป ผมบนศีรษะของเราก็หงอก <br>
  เทวทูตก็ปรากฏชัด บัดนี้เป็นเวลาที่เราควรจะบวช<br>
  มฆเทวชาดกที่ ๙ จบ</p>
<p> ๑๐. สุขวิหาริชาดก (๑๐)<br>
  ว่าด้วยการอยู่เป็นสุข<br>
  (ฤๅษีโพธิสัตว์แสดงธรรมถวายพระราชาว่า)<br>
  [๑๐] บุคคลเหล่าอื่นไม่ต้องรักษาคุ้มครองผู้ใด<br>
  และผู้ใดก็ไม่ต้องรักษาคุ้มครองบุคคลเหล่าอื่น<br>
  มหาบพิตร ผู้นั้นแหละไม่เยื่อใยในกามทั้งหลาย<br>
  ย่อมอยู่เป็นสุข<br>
  สุขวิหาริชาดกที่ ๑๐ จบ<br>
  อปัณณกวรรคที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๒. สีลวรรค ๒. นิโครธมิคชาดก (๑๒)<br>
  รวมชาดกที่มีในวรรคนี้ คือ<br>
  ๑. อปัณณกชาดก   ๒. วัณณุปถชาดก<br>
  ๓. เสริววาณิชชาดก  ๔. จูฬเสฏฐิชาดก<br>
  ๕. ตัณฑุลนาฬิชาดก  ๖. เทวธัมมชาดก<br>
  ๗. กัฏฐหาริชาดก  ๘. คามณิชาดก<br>
  ๙. มฆเทวชาดก ๑๐. สุขวิหาริชาดก</p>
<p> ๒. สีลวรรค<br>
  หมวดว่าด้วยศีล<br>
  ๑. ลักขณชาดก (๑๑)<br>
  ว่าด้วยเนื้อชื่อลักขณะ<br>
  (พญาเนื้อโพธิสัตว์เห็นลูกทั้ง ๒ กำลังมา จึงกล่าวกับหมู่ญาติว่า)<br>
  [๑๑] ประโยชน์๑ย่อมมีแก่ผู้มีศีล ผู้กระทำการต้อนรับเป็นปกติ<br>
  เธอจงดูลูกเนื้อชื่อลักขณะ ที่หมู่ญาติแวดล้อมกลับมา <br>
  และจงดูลูกเนื้อชื่อกาฬะนี้ที่เสื่อมจากหมู่ญาติ<br>
  ลักขณชาดกที่ ๑ จบ</p>
<p> ๒. นิโครธมิคชาดก (๑๒)<br>
  ว่าด้วยพญาเนื้อชื่อนิโครธ<br>
  (แม่เนื้อเห็นลูกกำลังจะไปยังที่อยู่ของเนื้อสาขะ จึงกล่าวสอนว่า)<br><br>เชิงอรรถ :<br>
  ๑ ประโยชน์ ในที่นี้หมายถึงความเจริญ (ขุ.ชา.อ. ๑/๑๑/๒๐๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๒. สีลวรรค ๕.ขราทิยชาดก (๑๕)<br>
  [๑๒] ลูกหรือผู้อื่นควรคบหาเนื้อชื่อนิโครธเท่านั้น <br>
  ไม่ควรเข้าไปคบหาเนื้อชื่อสาขะ<br>
  การตายในสำนักของเนื้อชื่อนิโครธยังประเสริฐกว่า<br>
  การมีชีวิตในสำนักของเนื้อชื่อสาขะจะประเสริฐอะไร<br>
  นิโครธมิคชาดกที่ ๒ จบ</p>
<p> ๓. กัณฑิชาดก (๑๓)<br>
  ว่าด้วยเรื่องที่น่าตำหนิคนมีลูกศรเป็นอาวุธเป็นต้น<br>
  (เทวดาโพธิสัตว์ตำหนิเรื่องที่ควรตำหนิ ๓ อย่าง จึงกล่าวว่า)<br>
  [๑๓] น่าตำหนิ คนที่มีลูกศรเป็นอาวุธ ยิงไปเต็มกำลัง<br>
  น่าตำหนิ ชนบทที่มีสตรีเป็นผู้นำ<br>
  อนึ่ง แม้ชายผู้ตกอยู่ในอำนาจของหญิง ก็น่าตำหนิ<br>
  กัณฑิชาดกที่ ๓ จบ</p>
<p> ๔. วาตมิคชาดก (๑๔)<br>
  ว่าด้วยเนื้อสมัน<br>
  (พระราชาทรงดำริว่า สภาวะที่เลวกว่าความอยากในรสไม่มี จึงตรัสว่า)<br>
  [๑๔] ได้ยินว่า สภาวะอย่างอื่นที่จะเลวยิ่งกว่ารสทั้งหลายไม่มี<br>
  รสเป็นสภาวะที่เลวกว่าที่อยู่อาศัย กว่าความสนิทสนม<br>
  คนเฝ้าสวนชื่อสัญชัยนำเนื้อสมันที่อาศัยอยู่ในป่าทึบ<br>
  มาสู่อำนาจได้ก็เพราะรส<br>
  วาตมิคชาดกที่ ๔ จบ</p>
<p> ๕. ขราทิยชาดก (๑๕)<br>
  ว่าด้วยลูกของแม่เนื้อที่ชื่อขราทิยา<br>
  (พญาเนื้อโพธิสัตว์ไม่ปรารถนาจะสอนลูกของน้องสาว จึงกล่าวว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๒. สีลวรรค ๗. มาลุตชาดก (๑๗)<br>
  [๑๕] แม่ขราทิยา เราไม่สามารถจะสั่งสอนเนื้อ<br>
  ที่มีกีบเท้า ๘ กีบ มีเขาคดตั้งแต่โคนจรดปลาย<br>
  ที่ละเลยโอวาทตลอด ๗ วันตัวนั้นได้<br>
  ขราทิยชาดกที่ ๕ จบ</p>
<p> ๖. ติปัลลัตถมิคชาดก (๑๖)<br>
  ว่าด้วยเนื้อลวงนายพรานด้วยการนอน ๓ ท่า<br>
  (พญาเนื้อโพธิสัตว์กล่าวแก่น้องสาวว่า) <br>
  [๑๖] น้องหญิง พี่ให้เนื้อ(หลานชาย)ที่มีกีบเท้า ๘ กีบ<br>
  เรียนท่านอน ๓ ท่า เรียนเล่ห์กลมายาหลายอย่าง<br>
  และการดื่มน้ำในเวลาเที่ยงคืน<br>
  เนื้อนั้น เมื่อหายใจทางจมูกข้างที่แนบติดอยู่กับพื้นดิน<br>
  ก็จะลวงนายพรานได้ด้วยอุบาย ๖ ประการ๑<br>
  ติปัลลัตถมิคชาดกที่ ๖ จบ</p>
<p> ๗. มาลุตชาดก (๑๗)<br>
  ว่าด้วยความหนาวเกิดแต่ลม<br>
  (ฤาษีโพธิสัตว์ถูกเสือและราชสีห์ถาม จึงกล่าวว่า)<br>
  [๑๗] สมัยใดลมพัดมา สมัยนั้นจะเป็นข้างแรมก็ตาม<br>
  ข้างขึ้นก็ตาม ย่อมมีความหนาวอันเกิดแต่ลม<br>
  ในปัญหาข้อนี้ เธอทั้ง ๒ จึงไม่มีใครเป็นผู้แพ้<br>
  มาลุตชาดกที่ ๗ จบ<br><br>เชิงอรรถ :<br>
  ๑ อุบาย ๖ ประการ คือ (๑) นอนตะแคงข้างเหยียดเท้าทั้ง ๔ (๒) ใช้กีบเท้าคุ้ยหญ้าและฝุ่น
  (๓) แลบลิ้น<br>
  ออกให้น้อยลง (๔) ทำให้ท้องพองนูน (๕) ถ่ายอุจจาระ ปัสสาวะ (๖) กลั้นลมหายใจเข้าออกไว้<br>
  เมื่อนายพรานเห็นเข้าใจว่าตายแล้วจะแก้บ่วงออก เนื้อก็จะรีบหนีไป (ขุ.ชา.อ. ๑/๑๖/๒๒๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๒. สีลวรรค ๑๐.นฬปานชาดก (๒๐)<br>
  ๘. มตกภัตตชาดก (๑๘)<br>
  ว่าด้วยการฆ่าสัตว์ทำบุญอุทิศให้ผู้ตาย<br>
  (รุกขเทวดาโพธิสัตว์แสดงธรรมแก่มหาชนว่า)<br>
  [๑๘] ถ้าเหล่าสัตว์พึงรู้อย่างนี้ว่า<br>
  การเกิดและสมภพ๑นี้เป็นทุกข์<br>
  สัตว์ไม่ควรฆ่าสัตว์ เพราะผู้ฆ่าสัตว์ย่อมเศร้าโศก<br>
  มตกภัตตชาดกที่ ๘ จบ</p>
<p> ๙. อายาจิตภัตตชาดก (๑๙)<br>
  ว่าด้วยการฆ่าสัตว์ทำพลีกรรม<br>
  (รุกขเทวดาอยู่ที่ค่าคบต้นไม้กล่าวกับกุฎุมพีผู้ฆ่าสัตว์แก้บนว่า)<br>
  [๑๙] ถ้าท่านต้องการจะเปลื้องตนให้หลุดพ้น<br>
  จงเปลื้องตนให้หลุดพ้นโดยวิธีที่จะไม่ติดแน่นเถิด<br>
  เมื่อท่านเปลื้องตนอย่างนี้ ชื่อว่ายังติดแน่นอยู่<br>
  เพราะนักปราชญ์ไม่เปลื้องตนให้หลุดพ้นด้วยวิธีอย่างนี้<br>
  การเปลื้องตนให้หลุดพ้นอย่างนี้ กลับเป็นการผูกมัดคนพาล<br>
  อายาจิตภัตตชาดกที่ ๙ จบ</p>
<p> ๑๐. นฬปานชาดก (๒๐)<br>
  ว่าด้วยอุบายดื่มน้ำด้วยไม้อ้อ<br>
  (พระศาสดาทรงทราบความที่พระโพธิสัตว์กับรากษสโต้ตอบกัน จึงได้ตรัสพระ<br>
  คาถานี้ว่า)<br><br>เชิงอรรถ :<br>
  ๑ สมภพ ในที่นี้หมายถึงความเจริญโดยลำดับแห่งสัตว์ผู้บังเกิดแล้ว (ขุ.ชา.อ. ๑/๑๘/๒๓๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๓. กุรุงควรรค ๑. กุรุงคมิคชาดก
    (๒๑)<br>
  [๒๐] พญาวานรไม่เห็นรอยเท้าที่ขึ้นมา<br>
  เห็นแต่รอยเท้าที่ลงไป จึงกล่าวว่า<br>
  พวกเราจักดื่มน้ำด้วยหลอดไม้อ้อ<br>
  ท่านจักฆ่าเราไม่ได้<br>
  นฬปานชาดกที่ ๑๐ จบ<br>
  สีลวรรคที่ ๒ จบ</p>
<p> รวมชาดกที่มีในวรรคนี้ คือ<br>
  ๑.ลักขณชาดก   ๒. นิโครธมิคชาดก<br>
  ๓.กัณฑิชาดก  ๔. วาตมิคชาดก/l<br>
  ๕.ขราทิยชาดก  ๖. ติปัลลัตถมิคชาดก/r<br>
  ๗.มาลุตชาดก  ๘. มตกภัตตชาดก<br>
  ๙.อายาจิตภัตตชาดก ๑๐ นฬปานชาดก</p>
<p> ๓. กุรุงควรรค<br>
  หมวดว่าด้วยกวาง<br>
  ๑. กุรุงคมิคชาดก (๒๑)<br>
  ว่าด้วยกวาง<br>
  (กวางโพธิสัตว์แสร้งกล่าวกับต้นไม้กระทบนายพรานว่า)<br>
  [๒๑] นี่ไม้มะรื่น การที่ท่านปล่อยผลมะรื่นให้หล่นกลิ้งมานั้น<br>
  กวางรู้แล้ว เราจะไปยังไม้มะรื่นต้นอื่น<br>
  เราไม่ชอบใจผลของท่าน<br>
  กุรุงคมิคชาดกที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๓. กุรุงควรรค ๔. อาชัญญชาดก (๒๔)<br>
  ๒. กุกกุรชาดก (๒๒)<br>
  ว่าด้วยสุนัขที่ถูกฆ่า<br>
  (สุนัขโพธิสัตว์แสดงธรรมถวายพระราชาผู้ทำสิ่งที่ไม่เป็นธรรมว่า)<br>
  [๒๒] พวกลูกสุนัขที่เขาเลี้ยงจนเจริญเติบโตแล้วในราชตระกูล<br>
  เป็นสัตว์มีตระกูล สมบูรณ์ด้วยสีสันและกำลัง กลับไม่ถูกฆ่า<br>
  พวกเราซิกลับถูกฆ่า นี้ชื่อว่าการฆ่าที่แปลก<br>
  ชื่อว่าเป็นการฆ่าผู้ที่มีกำลังอ่อนแอ<br>
  กุกกุรชาดกที่ ๒ จบ</p>
<p> ๓. โภชาชานียชาดก (๒๓)<br>
  ว่าด้วยม้าสินธพชาติอาชาไนย<br>
  (ม้าสินธพชาติอาชาไนยโพธิสัตว์ กล่าวกับหมู่ญาติว่า)<br>
  [๒๓] ม้าสินธพชาติอาชาไนยที่ถูกยิงด้วยลูกศร<br>
  แม้นอนตะแคงอยู่ ก็ยังประเสริฐกว่าม้ากระจอก<br>
  พ่อสารถี ท่านจงตระเตรียมเราออกรบอีกเถิด<br>
  โภชาชานียชาดกที่ ๓ จบ</p>
<p> ๔. อาชัญญชาดก (๒๔)<br>
  ว่าด้วยม้าอาชาไนยกับม้ากระจอก<br>
  (ม้าอาชาไนยโพธิสัตว์ถูกฟันหมอบอยู่ กล่าวกับพลรถว่า)<br>
  [๒๔] ไม่ว่าในกาลใด สถานที่ใด ขณะใด<br>
  สนามรบใด หรือเวลาใด<br>
  ม้าอาชาไนยก็เร่งความเร็ว<br>
  ส่วนม้ากระจอกย่อมล้าหลัง<br>
  อาชัญญชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๓. กุรุงควรรค ๗. อภิณหชาดก (๒๗)<br>
  ๕. ติตถชาดก (๒๕)<br>
  ว่าด้วยการรังเกียจท่าน้ำ<br>
  (อำมาตย์โพธิสัตว์กล่าวกับคนเลี้ยงม้าว่า)<br>
  [๒๕] นายสารถี ท่านจงให้ม้าดื่มน้ำที่ท่าอื่น ๆ บ้าง<br>
  แม้ข้าวปายาสที่รับประทานบ่อย ๆ คนก็ยังเบื่อได้<br>
  ติตถชาดกที่ ๕ จบ</p>
<p> ๖. มหิฬามุขชาดก (๒๖)<br>
  ว่าด้วยพญาช้างมหิฬามุข<br>
  (อำมาตย์โพธิสัตว์กราบทูลพระราชาว่า)<br>
  [๒๖] พญาช้างต้นชื่อมหิฬามุขได้เที่ยวทำร้ายคน<br>
  เพราะสำเหนียกคำของพวกโจรมาก่อน<br>
  พญามงคลหัตถีได้ตั้งอยู่ในคุณธรรมทั้งปวง<br>
  เพราะสำเหนียกคำของนักบวชผู้สำรวมดี<br>
  มหิฬามุขชาดกที่ ๖ จบ</p>
<p> ๗. อภิณหชาดก (๒๗)<br>
  ว่าด้วยการได้เห็นกันเนือง ๆ<br>
  (อำมาตย์โพธิสัตว์กราบทูลพระราชาว่า)<br>
  [๒๗] พญาช้างต้นไม่สามารถจะรับคำข้าว ไม่สามารถจะรับก้อนข้าว<br>
  ไม่สามารถจะรับหญ้า และไม่สามารถจะขัดสีร่างกายได้<br>
  ข้าพระพุทธเจ้าสำคัญว่าพญาช้างตัวประเสริฐ<br>
  มีความเยื่อใยในลูกสุนัข เพราะได้เห็นกันเนือง ๆ พระเจ้าข้า<br>
  อภิณหชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๓. กุรุงควรรค ๑๐. มุนิกชาดก (๓๐)<br>
  ๘. นันทิวิสาลชาดก (๒๘)<br>
  ว่าด้วยโคนันทิวิสาล<br>
  (พระศาสดาทรงติเตียนพวกภิกษุฉัพพัคคีย์ผู้พูดคำหยาบคาย ตรัสนันทิวิสาล-<br>
  ชาดกนี้แล้ว จึงตรัสพระคาถานี้ว่า)<br>
  [๒๘] บุคคลควรพูดแต่คำที่น่าพอใจเท่านั้น<br>
  ไม่ควรพูดคำที่ไม่น่าพอใจในเวลาไหน ๆ<br>
  เมื่อพราหมณ์พูดคำที่น่าพอใจ<br>
  โคนันทิวิสาลจึงลากสัมภาระอันหนักไปได้<br>
  ทั้งยังทำให้พราหมณ์ได้ทรัพย์อีกด้วย<br>
  ส่วนตนเองก็ปลื้มใจ เพราะการช่วยเหลือนั้น<br>
  นันทิวิสาลชาดกที่ ๘ จบ</p>
<p> ๙. กัณหชาดก (๒๙)<br>
  ว่าด้วยโคกัณหะ<br>
  (พระศาสดาทรงแสดงพระธรรมเทศนาว่า พระตถาคตหาผู้เสมอเหมือนมิได้ทั้งใน<br>
  อดีตทั้งในปัจจุบัน จึงตรัสพระคาถานี้ว่า)<br>
  [๒๙] ในที่ใด ๆ มีธุระหนัก ในที่ใดหนทางเป็นร่องลึก ขรุขระ<br>
  ในเวลานั้นแหละ ชนทั้งหลายจะเทียมโคกัณหะ<br>
  โคกัณหะนั้นแหละจะนำธุระอันนั้นไปได้<br>
  กัณหชาดกที่ ๙ จบ</p>
<p> ๑๐. มุนิกชาดก (๓๐)<br>
  ว่าด้วยหมูชื่อมุนิกะ<br>
  (โคโพธิสัตว์พูดกับน้องซึ่งมีความน้อยใจว่า เขาเลี้ยงด้วยหญ้าและฟาง เลี้ยง<br>
  สุกรด้วยข้าวต้มและข้าวสวย จึงกล่าวคาถานี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๔. กุลาวกวรรค ๑. กุลาวกชาดก (๓๑)<br>
  [๓๐] เธออย่าปรารถนาเป็นอย่างหมูมุนิกะเลย<br>
  หมูมุนิกะกินอาหารอันเป็นเหตุให้เดือดร้อน<br>
  เธอจงเป็นผู้ขวนขวายน้อย กินข้าวลีบเถิด<br>
  การกินข้าวลีบนี้เป็นเหตุให้มีอายุยืน<br>
  มุนิกชาดกที่ ๑๐ จบ<br>
  กุรุงควรรคที่ ๓ จบ</p>
<p> รวมชาดกที่มีในวรรคนี้คือ<br>
  ๑. กุรุงคมิคชาดก   ๒. กุกกุรชาดก/r<br>
  ๓. โภชาชานียชาดก  ๔. อาชัญญชาดก/r<br>
  ๕. ติตถชาดก  ๖. มหิฬามุขชาดก/r<br>
  ๗. อภิณหชาดก  ๘. นันทิวิสาลชาดก/r<br>
  ๙. กัณหชาดก ๑๐. มุนิกชาดก/r</p>
<p> ๔. กุลาวกวรรค<br>
  หมวดว่าด้วยลูกนกครุฑ<br>
  ๑. กุลาวกชาดก (๓๑)<br>
  ว่าด้วยลูกนกครุฑ<br>
  (ท้าวสักกะโพธิสัตว์ยอมสละชีวิตให้พวกอสูร ตรัสสั่งให้มาตลีเทพสารถีหันรถ<br>
  กลับเพราะกลัวลูกนกจะตายว่า)<br>
  [๓๑] มาตลีเทพบุตร ที่ต้นงิ้วมีลูกนกครุฑอยู่<br>
  เธอจงหันงอนรถกลับ เราประสงค์จะสละชีวิตให้พวกอสูร<br>
  ลูกนกพวกนี้อย่าได้แหลกลาญเลย<br>
  กุลาวกชาดกที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๔. กุลาวกวรรค ๔. มัจฉชาดก (๓๔)<br>
  ๒. นัจจชาดก (๓๒)<br>
  ว่าด้วยนกยูงรำแพน<br>
  (พญาหงส์ทองไม่ยอมยกลูกสาวให้นกยูงที่ขาดหิริและโอตตัปปะ จึงกล่าวคาถา<br>
  นี้ในท่ามกลางฝูงนกว่า)<br>
  [๓๒] เสียงของเธอช่างไพเราะจับใจ แผ่นหลังก็สวยงาม<br>
  สร้อยคอก็เปรียบประดุจดังสีแก้วไพฑูรย์ และกำหางก็ยาวตั้งวา<br>
  เราจะไม่ให้ลูกสาวแก่เธอ เพราะการรำแพนหางร่ายรำ<br>
  นัจจชาดกที่ ๒ จบ</p>
<p> ๓. สัมโมทมานชาดก (๓๓)<br>
  ว่าด้วยความร่าเริงบันเทิงใจ<br>
  (นายพรานนกจับนกกระจาบไม่ได้ถูกภรรยาต่อว่า จึงกล่าวว่า)<br>
  [๓๓] นกกระจาบทั้งหลายร่าเริงบันเทิงใจ<br>
  ช่วยกันบินพาเอาข่ายไปได้<br>
  เมื่อใดพวกมันทะเลาะกัน<br>
  เมื่อนั้นพวกมันจักมาสู่เงื้อมมือของเรา<br>
  สัมโมทมานชาดกที่ ๓ จบ</p>
<p> ๔. มัจฉชาดก (๓๔)<br>
  ว่าด้วยพญาปลา<br>
  (พญาปลาติดข่ายกลัวภรรยาจะเข้าใจผิดและเบียดเบียนเอาจึงคร่ำครวญอยู่ จึง<br>
  กล่าวว่า)<br>
  [๓๔] ความเย็น ความร้อน และการติดอยู่ในข่าย<br>
  ไม่ได้เบียดเบียนให้เราได้รับทุกข์<br>
  เหมือนเรื่องที่นางปลาเข้าใจเราว่า ไปยินดีนางปลาตัวอื่นเลย<br>
  มัจฉชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๔. กุลาวกวรรค ๗. ติตติรชาดก (๓๑)<br>
  ๕. วัฏฏกชาดก (๓๕)<br>
  ว่าด้วยนกคุ่มโพธิสัตว์<br>
  (นกคุ่มโพธิสัตว์เมื่อจะห้ามไฟป่า ระลึกถึงพระคุณของพระพุทธเจ้าในอดีต<br>
  ปรารภสัจจะที่มีอยู่ในตน เมื่อจะทำสัจจกิริยา จึงกล่าวว่า)<br>
  [๓๕] ปีกของเรามีอยู่แต่ยังบินไม่ได้<br>
  เท้าทั้ง ๒ ข้างของเรามีอยู่ก็ยังเดินไม่ได้<br>
  และมารดาบิดาของเราก็หนีภัยออกไปแล้ว<br>
  นี่ไฟป่า เจ้าจงถอยกลับไปเถิด<br>
  วัฏฏกชาดกที่ ๕ จบ</p>
<p> ๖. สกุณชาดก (๓๖)<br>
  ว่าด้วยนกโพธิสัตว์<br>
  (นกโพธิสัตว์เห็นกิ่งไม้เสียดสีกันเกิดไฟป่า จึงกล่าวแก่นกยูงว่า)<br>
  [๓๖] นกทั้งหลายอาศัยต้นไม้ใด<br>
  ต้นไม้นั้นปล่อยไฟออกมา<br>
  นี่นกทั้งหลาย พวกเธอจงหนีไปยังทิศทั้งหลายเถิด<br>
  ภัยได้เกิดมีแต่ต้นไม้อันเป็นที่พึ่งของพวกเรา<br>
  สกุณชาดกที่ ๖ จบ</p>
<p> ๗. ติตติรชาดก (๓๗)<br>
  ว่าด้วยนกกระทา<br>
  (พระศาสดาทรงติเตียนพวกภิกษุฉัพพัคคีย์ผู้ไม่มีความเคารพยำเกรงต่อภิกษุผู้<br>
  แก่กว่า จึงตรัสว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๔. กุลาวกวรรค ๙. นันทชาดก (๓๙)<br>
  [๓๗] นรชนเหล่าใดฉลาดในธรรม๑<br>
  ประพฤติอ่อนน้อมถ่อมตนต่อบุคคลผู้เจริญ๒ทั้งหลาย<br>
  นรชนเหล่านั้นเป็นผู้ได้รับการสรรเสริญในปัจจุบัน<br>
  และมีสุคติภพในเบื้องหน้า<br>
  ติตติรชาดกที่ ๗ จบ</p>
<p> ๘. พกชาดก (๓๘)<br>
  ว่าด้วยนกยาง<br>
  (รุกขเทวดาโพธิสัตว์สถิตอยู่ที่ต้นกุ่ม ได้เห็นเหตุอัศจรรย์ที่นกยางถูกปูหนีบ<br>
  คอจมน้ำตาย เมื่อจะให้สาธุการ จึงกล่าวว่า)<br>
  [๓๘] ผู้ใช้เล่ห์เหลี่ยมหลอกลวงผู้อื่น<br>
  จะพบความสุขอยู่ได้ไม่นาน<br>
  ผู้ใช้เล่ห์เหลี่ยมหลอกลวงผู้อื่นนั้น<br>
  ต้องประสบบาปกรรมที่ตนทำไว้<br>
  เหมือนนกยางที่ถูกปูหนีบตาย<br>
  พกชาดกที่ ๘ จบ</p>
<p> ๙. นันทชาดก (๓๙)<br>
  ว่าด้วยนายนันททาส<br>
  (กุฎุมพีโพธิสัตว์เมื่อจะบอกขุมทรัพย์แก่กุมารผู้เป็นลูกของเพื่อน จึงกล่าวว่า)<br>
  [๓๙] ทาสชื่อนันทะ เกิดจากนางทาสี ยืนพูดคำหยาบอยู่ที่ใด<br>
  เรารู้ว่ามีกองรัตนะและมาลัยทองอยู่ที่นั้น<br>
  นันทชาดกที่ ๙ จบ<br><br>เชิงอรรถ :<br>
  ๑ ธรรม ในที่นี้หมายถึงความประพฤติยำเกรงต่อบุคคลผู้เจริญ (ขุ.ชา.อ. ๑/๓๗/๓๐๑)<br>
  ๒ ผู้เจริญมี ๓ ประเภท คือ ( ๑) เจริญโดยชาติ (๒) เจริญโดยวัย (๓) เจริญโดยคุณ
  (ขุ.ชา.อ. ๑/๓๗/๓๐๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๖ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๕. อัตถกามวรรค ๑. โลสกชาดก (๔๑)<br>
  ๑๐. ขทิรังคารชาดก (๔๐)<br>
  ว่าด้วยหลุมถ่านเพลิงไม้ตะเคียน<br>
  (เศรษฐีโพธิสัตว์เมื่อจะให้มารผู้ประสงค์จะทำลายชีวิตพระปัจเจกพุทธเจ้า และ<br>
  ทำลายโรงทานทราบว่า ตัวท่านหรือมารมีกำลังมีอานุภาพมากกว่ากัน จึงกล่าว<br>
  คาถานี้กับพระปัจเจกพุทธเจ้าว่า)<br>
  [๔๐] ข้าพเจ้าจะตกหลุมถ่านเพลิงมีเท้าชี้ขึ้น มีศีรษะปักลงก็ตามที<br>
  ข้าพเจ้าจะไม่ทำความชั่วอันเป็นกรรมไม่ประเสริฐอีก<br>
  ขอนิมนต์พระคุณเจ้ารับบิณฑบาตนี้เถิด<br>
  ขทิรังคารชาดกที่ ๑๐ จบ<br>
  กุลาวกวรรคที่ ๔ จบ</p>
<p> รวมชาดกที่มีในวรรคนี้ คือ<br>
  ๑. กุลาวกชาดก   ๒. นัจจชาดก<br>
  ๓. สัมโมทมานชาดก  ๔. มัจฉชาดก<br>
  ๕. วัฏฏกชาดก  ๖. สกุณชาดก<br>
  ๗. ติตติรชาดก  ๘. พกชาดก<br>
  ๙. นันทชาดก ๑๐. ขทิรังคารชาดก<br>
  ๕. อัตถกามวรรค<br>
  หมวดว่าด้วยผู้ใคร่ประโยชน์<br>
  ๑. โลสกชาดก (๔๑)<br>
  ว่าด้วยคนโลเลต้องเศร้าโศก<br>
  (พระโพธิสัตว์เล่าเรื่องนายมิตตวินทุกะที่ไม่ทำตามคำสอนของผู้หวังความเจริญ<br>
  จึงได้รับทุกข์แล้ว ได้กล่าวว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๗ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๕. อัตถกามวรรค ๓. เวฬุกชาดก (๔๓)<br>
  [๔๑] ผู้ใดที่คนอื่นผู้มีจิตเกื้อกูล อ่อนโยน กล่าวสอนอยู่<br>
  ไม่กระทำตามคำสอนของบุคคลผู้หวังความเจริญ<br>
  ผู้อนุเคราะห์ด้วยเหตุอันเป็นประโยชน์<br>
  ผู้นั้นย่อมเศร้าโศก เหมือนมิตตวินทุกะจับขาแพะแล้วเศร้าโศกอยู่<br>
  โลสกชาดกที่ ๑ จบ</p>
<p> ๒. กโปตกชาดก (๔๒)<br>
  ว่าด้วยนกพิราบเตือนกา<br>
  (นกพิราบโพธิสัตว์เห็นกาประสบความพินาศ จึงกล่าวว่า)<br>
  [๔๒] ผู้ใดอันบุคคลผู้หวังความเจริญ<br>
  อนุเคราะห์ด้วยประโยชน์เกื้อกูล<br>
  กล่าวสอนอยู่ ก็ไม่ทำตามคำสั่งสอน<br>
  ผู้นั้นย่อมเศร้าโศกอยู่ร่ำไป<br>
  เหมือนกาไม่ทำตามคำของนกพิราบตกอยู่ในเงื้อมมือของศัตรู<br>
  กโปตกชาดกที่ ๒ จบ</p>
<p> ๓. เวฬุกชาดก (๔๓)<br>
  ว่าด้วยงูเวฬุกะ<br>
  (ดาบสโพธิสัตว์สั่งให้ทำการเผาดาบสที่ถูกงูกัดตายแล้ว จึงกล่าวสอนหมู่ฤๅษีว่า)<br>
  [๔๓] ผู้ใดที่คนอื่นผู้มีจิตเกื้อกูล อ่อนโยน กล่าวสอนอยู่<br>
  ไม่กระทำตามคำสอนของบุคคลผู้หวังความเจริญ<br>
  ผู้อนุเคราะห์ด้วยเหตุอันเป็นประโยชน์<br>
  ผู้นั้นย่อมถูกกำจัดนอนตายอยู่ เหมือนฤๅษีผู้เป็นบิดาของงูเวฬุกะ๑<br>
  เวฬุกชาดกที่ ๓ จบ<br><br>เชิงอรรถ :<br>
  ๑ คำว่า เวฬุก เป็นชื่อของไม้ไผ่ งูที่ได้ชื่อว่า เวฬุกะ เพราะนอนอยู่ในปล้องไม้ไผ่
  (ขุ.ชา.อ. ๒/๔๓/๑๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๘ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๕. อัตถกามวรรค ๖. อารามทูสกชาดก
    (๔๖)<br>
  ๔. มกสชาดก (๔๔)<br>
  ว่าด้วยลูกชายโง่ฆ่ายุง<br>
  (พ่อค้าโพธิสัตว์เห็นการกระทำของช่างไม้ผู้โง่เขลา จึงกล่าวว่า)<br>
  [๔๔] มีศัตรูผู้มีความรู้ยังประเสริฐกว่า<br>
  ส่วนมิตรผู้ไร้ปัญญาไม่ประเสริฐเลย<br>
  เพราะว่าลูกชายผู้โง่เขลาคิดว่า เราจักฆ่ายุง<br>
  ได้ทุบหัวของพ่อเสียแล้ว<br>
  มกสชาดกที่ ๔ จบ</p>
<p> ๕. โรหิณีชาดก (๔๕)<br>
  ว่าด้วยนางโรหิณี<br>
  (พระโพธิสัตว์ทราบเรื่องที่สาวใช้ซี่งมารดาใช้ให้ไล่แมลงวันกลับใช้สากตีมารดา<br>
  จนสิ้นชีวิต จึงกล่าวว่า)<br>
  [๔๕] มีศัตรูผู้มีปัญญายังดีกว่ามีคนอนุเคราะห์ที่โง่<br>
  เธอจงดูนางโรหิณีชาติชั่ว ฆ่าแม่แล้วเศร้าโศกอยู่<br>
  โรหิณีชาดกที่ ๕ จบ</p>
<p> ๖. อารามทูสกชาดก (๔๖)<br>
  ว่าด้วยลิงทำลายสวน<br>
  (บุรุษผู้เป็นบัณฑิตได้ฟังคำของลิง จึงกล่าวว่า)<br>
  [๔๖] ผู้ไม่ฉลาดในสิ่งที่เป็นประโยชน์ ถึงจะบำเพ็ญประโยชน์<br>
  ก็ไม่สามารถจะนำความสุขมาได้เลย<br>
  คนมีปัญญาทรามทำประโยชน์ให้เสียหาย เหมือนลิงเฝ้าสวน<br>
  อารามทูสกชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๙ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๕. อัตถกามวรรค ๙. นักขัตตชาดก
    (๔๙)<br>
  ๗. วารุณิทูสกชาดก (๔๗)<br>
  ว่าด้วยผู้มีปัญญาทรามทำสุราให้เสีย<br>
  (พระโพธิสัตว์เล่าเรื่องคนโง่ไม่ฉลาดในสิ่งที่เป็นประโยชน์ จึงกล่าวว่า)<br>
  [๔๗] ผู้ไม่ฉลาดในสิ่งที่เป็นประโยชน์ ถึงจะบำเพ็ญประโยชน์<br>
  ก็ไม่สามารถจะนำความสุขมาได้เลย<br>
  คนมีปัญญาทรามย่อมทำประโยชน์ให้เสียหาย<br>
  เหมือนนายโกณฑัญญะทำสุราให้เสีย<br>
  วารุณิทูสกชาดกที่ ๗ จบ</p>
<p> ๘. เวทัพพชาดก (๔๘)<br>
  ว่าด้วยพราหมณ์ชื่อเวทัพพะ<br>
  (พระโพธิสัตว์คิดถึงเรื่องคนที่ปรารถนาความเจริญโดยวิธีที่ไม่สมควร ได้ประสบ<br>
  ความพินาศใหญ่หลวง จึงกล่าวว่า)<br>
  [๔๘] ผู้ใดปรารถนาประโยชน์โดยอุบายอันไม่แยบยล<br>
  ผู้นั้นย่อมเดือดร้อน เหมือนโจรชาวแคว้นเจตะ<br>
  ฆ่าเวทัพพพราหมณ์แล้วถึงความพินาศทั้งหมด<br>
  เวทัพพชาดกที่ ๘ จบ</p>
<p> ๙. นักขัตตชาดก (๔๙)<br>
  ว่าด้วยการถือฤกษ์ถือยาม<br>
  (บุรุษผู้เป็นบัณฑิตเห็นชาวพระนครทะเลาะกันเรื่องฤกษ์ จึงกล่าวว่า)<br>
  [๔๙] ประโยชน์ได้ล่วงเลยคนโง่เขลาที่มัวรอคอยฤกษ์ยามอยู่<br>
  ประโยชน์นั่นแหละเป็นฤกษ์ของประโยชน์<br>
  ดวงดาวทั้งหลายจักทำอะไรได้<br>
  นักขัตตชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๐ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๕. อัตถกามวรรค รวมชาดกที่มีในวรรค<br>
  ๑๐. ทุมเมธชาดก (๕๐)<br>
  ว่าด้วยคนโง่<br>
  (พรหมทัตตกุมารโพธิสัตว์เมื่อจะประกาศเรื่องให้ควักหัวใจคนโง่ทำการบวงสรวง<br>
  เทวดา จึงกล่าวว่า)<br>
  [๕๐] การบูชายัญข้าพเจ้าได้บนไว้แล้วด้วยคนโง่ ๑,๐๐๐ คน<br>
  บัดนี้ คนที่ไม่ประพฤติธรรมมีอยู่เป็นจำนวนมาก<br>
  เราจักบูชายัญ<br>
  ทุมเมธชาดกที่ ๑๐ จบ<br>
  อัตถกามวรรคที่ ๕ จบ</p>
<p> รวมชาดกที่มีในวรรคนี้ คือ<br>
  ๑. โลสกชาดก   ๒. กโปตกชาดก<br>
  ๓. เวฬุกชาดก  ๔. มกสชาดก<br>
  ๕. โรหิณีชาดก  ๖. อารามทูสกชาดก<br>
  ๗. วารุณิทูสกชาดก  ๘. เวทัพพชาดก<br>
  ๙. นักขัตตชาดก ๑๐. ทุมเมธชาดก</p>
<p> ปฐมปัณณาสก์ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
    :๒๑ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๖. อาสิงสวรรค ๓. ปุณณปาติชาดก
    (๕๓)<br>
  ๖. อาสิงสวรรค<br>
  หมวดว่าด้วยความหวัง<br>
  ๑. มหาสีลวชาดก (๕๑)<br>
  ว่าด้วยพระเจ้ามหาสีลวะ<br>
  (พระเจ้าสีลวมหาราชทรงดำริถึงผลของความเพียร จึงกล่าวคาถานี้ว่า)<br>
  [๕๑] เป็นคนต้องหวังร่ำไป คนฉลาดไม่ควรท้อแท้<br>
  เราเห็นตัวเองเป็นตัวอย่าง<br>
  ปรารถนาอย่างใดก็ได้อย่างนั้น<br>
  มหาสีลวชาดกที่ ๑ จบ</p>
<p> ๒. จูฬชนกชาดก (๕๒)<br>
  ว่าด้วยพระจูฬชนก<br>
  (พระมหาชนกทรงดำริถึงผลของความเพียร จึงกล่าวคาถานี้ว่า)<br>
  [๕๒] เป็นคนต้องพยายามร่ำไป คนฉลาดไม่ควรท้อแท้<br>
  เราเห็นตัวเองเป็นตัวอย่าง<br>
  ถูกเขาช่วยให้ขึ้นจากน้ำมาบนบกได้<br>
  จูฬชนกชาดกที่ ๒ จบ</p>
<p> ๓. ปุณณปาติชาดก (๕๓)<br>
  ว่าด้วยการลวงด้วยสุราเต็มไห<br>
  (เศรษฐีโพธิสัตว์เมื่อจะทำลายความพอใจของพวกนักเลง จึงกล่าวคาถานี้ว่า)<br>
  [๕๓] ไหเหล้ายังคงเต็มอยู่เช่นเดิม<br>
  การกล่าวยกย่องคงเป็นคำไม่จริง<br>
  เพราะอาการอย่างนี้ เราจึงรู้ว่า เหล้านี้ไม่ดีจริง<br>
  ปุณณปาติชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๒ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๖. อาสิงสวรรค ๕. ปัญจาวุธชาดก
    (๕๕)<br>
  ๔. ผลชาดก (๕๔)<br>
  ว่าด้วยการรู้จักผลไม้<br>
  (พ่อค้าเกวียนโพธิสัตว์เล่าเรื่องที่ตนทราบว่าต้นไม้นั้นไม่ใช่ต้นมะม่วงด้วยเหตุ
  ๒<br>
  ประการ จึงกล่าวว่า)<br>
  [๕๔] ต้นไม้นี้คนขึ้นได้ไม่ยาก ทั้งอยู่ไม่ไกลจากหมู่บ้าน<br>
  เพราะเหตุ ๒ ประการนี้ เราจึงรู้ได้ว่า ต้นไม้นี้มีผลไม่ดี<br>
  ผลชาดกที่ ๔ จบ</p>
<p> ๕. ปัญจาวุธชาดก (๕๕)<br>
  ว่าด้วยพระกุมารผู้มีอาวุธ ๕ อย่าง<br>
  (พระศาสดาทรงประมวลพระธรรมเทศนา๑มาตรัสพระคาถานี้ว่า)<br>
  [๕๕] นรชนใดมีจิตไม่ย่อท้อ มีใจไม่หดหู่<br>
  บำเพ็ญกุศลธรรมเพื่อบรรลุความเกษมจากโยคะ๒<br>
  นรชนนั้นพึงบรรลุความสิ้นไปแห่งสังโยชน์๓ทั้งปวงได้โดยลำดับ<br>
  ปัญจาวุธชาดกที่ ๕ จบ<br><br>เชิงอรรถ :<br>
  ๑ ธรรม ในที่นี้หมายถึงโพธิปักขิยธรรม คือธรรมที่เป็นฝักฝ่ายแห่งการตรัสรู้ มี
  ๓๗ ประการ คือ สติปัฏฐาน ๔<br>
  สัมมัปปธาน ๔ อิทธิบาท ๔ อินทรีย์ ๕ พละ ๕ โพชฌงค์ ๗ มรรคมีองค์ ๘ (ขุ.ชา.อ. ๒/๕๕/๕๒)<br>
  ๒ โยคะ หมายถึงสภาวะที่ประกอบสัตว์ไว้ในภพ มี ๔ ประการ คือ <br>
  (๑) กามโยคะ โยคะคือกาม (๒) ภวโยคะ โยคะคือภพ<br>
  (๓) ทิฏฐิโยคะ โยคะคือทิฏฐิ (๔) อวิชชาโยคะ โยคะคืออวิชชา<br>
  (ที.ปา. ๑๑/๓๕๔/๒๔๖, องฺ.จตุกฺก.(แปล) ๒๑/๑๐/๑๖)<br>
  ๓ สังโยชน์ หมายถึงกิเลสที่ผูกใจสัตว์ มี ๑๐ ประการ คือ<br>
  (๑) สักกายทิฏฐิ ความเห็นว่าเป็นตัวของตน (๒) วิจิกิจฉา ความสงสัย<br>
  (๓) สีลัพพตปรามาส ความถือมั่นศีลและพรต (๔) กามฉันทะ ความพอใจในกาม<br>
  (๕) พยาบาท ความคิดร้าย (๖) รูปราคะ ความติดใจในอารมณ์แห่งรูปฌาน<br>
  (๗) อรูปราคะ ความติดใจในอารมณ์แห่งอรูปฌาน (๘) มานะ ความถือตน<br>
  (๙) อุทธัจจะ ความฟุ้งซ่าน (๑๐) อวิชชา ความไม่รู้จริง<br>
  (สํ.ม. ๑๙/๑๘๐-๑๘๑/๕๖-๕๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๓ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๖. อาสิงสวรรค ๘. ตโยธัมมชาดก
    (๕๘)<br>
  ๖. กัญจนักขันธชาดก (๕๖)<br>
  ว่าด้วยพระโพธิสัตว์แบ่งแท่งทอง<br>
  (พระผู้มีพระภาคทรงประมวลธรรมเทศนามาตรัสพระคาถานี้ว่า)<br>
  [๕๖] นรชนใดมีจิตร่าเริง มีใจเบิกบาน<br>
  บำเพ็ญกุศลธรรมเพื่อบรรลุความเกษมจากโยคะ<br>
  นรชนนั้นพึงบรรลุความสิ้นไปแห่งสังโยชน์ทั้งปวงได้โดยลำดับ<br>
  กัญจนักขันธชาดกที่ ๖ จบ</p>
<p> ๗. วานรินทชาดก (๕๗)<br>
  ว่าด้วยพญาวานรพ้นศัตรู<br>
  (จระเข้กล่าวถึงบุคคลที่ประกอบด้วยคุณธรรม ๔ ประการ จึงปราบศัตรูได้ว่า)<br>
  [๕๗] พญาวานร ผู้ใดมีธรรม ๔ ประการนี้ คือ<br>
  (๑) สัจจะ (๒) ธรรมะ (๓) ธิติ (๔) จาคะ๑ เช่นกับท่าน<br>
  ผู้นั้นย่อมครอบงำศัตรูที่ตนพบเห็นได้<br>
  วานรินทชาดกที่ ๗ จบ</p>
<p> ๘. ตโยธัมมชาดก (๕๘)<br>
  ว่าด้วยธรรม ๓ ประการของพญาวานร<br>
  (รากษสชมเชยพระโพธิสัตว์ว่า)<br>
  [๕๘] พญาวานร ผู้ใดมีธรรม ๓ ประการเหล่านี้ คือ<br>
  (๑) ความขยัน (๒) ความแกล้วกล้า (๓) ปัญญา<br>
  เช่นกับท่าน ผู้นั้นย่อมครอบงำศัตรูที่ตนพบเห็นได้<br>
  ตโยธัมมชาดกที่ ๘ จบ<br><br>เชิงอรรถ :<br>
  ๑ สัจจะ หมายถึงวจีสัจจะ (พูดจริง) ธรรมะ หมายถึงปัญญาที่ใช้พิจารณาเหตุผล ธิติ
  หมายถึงความเพียร<br>
  ไม่ย่อหย่อน ไม่ขาดตอน จาคะ หมายถึงสละตน (ขุ.ชา.อ. ๒/๕๗/๕๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๔ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๖. อาสิงสวรรค รวมชาดกที่มีในวรรค<br>
  ๙. เภริวาทกชาดก (๕๙)<br>
  ว่าด้วยการตีกลองเกินประมาณทำให้เสียทรัพย์<br>
  (ในอดีตกาล พระโพธิสัตว์เกิดในสกุลคนตีกลองได้กล่าวถึงวิธีตีกลองว่า)<br>
  [๕๙] เมื่อจะตีกลองก็ตีเถิด แต่อย่าตีให้เกินไป<br>
  เพราะการตีเกินไปเป็นความเสียหาย<br>
  ทรัพย์ตั้งร้อยที่เราได้มาเพราะการตีกลอง<br>
  ได้สูญเสียไปเพราะเจ้าตีเกินไป<br>
  เภริวาทกชาดกที่ ๙ จบ</p>
<p> ๑๐. สังขธมชาดก (๖๐)<br>
  ว่าด้วยการเป่าสังข์เกินประมาณทำให้เสียทรัพย์<br>
  (พระโพธิสัตว์เกิดในสกุลคนเป่าสังข์ เมื่อจะห้ามบิดาผู้เป่าสังข์ไม่หยุด จึงกล่าวว่า)<br>
  [๖๐] เมื่อจะเป่าสังข์ก็เป่าเถิด แต่อย่าเป่าให้เกินไป<br>
  เพราะการเป่ามากเกินไปเป็นความเสียหาย<br>
  พ่อเมื่อเป่าเกินไปจักทำสมบัติที่ได้มาเพราะการเป่าสังข์ให้พินาศไป<br>
  สังขธมชาดกที่ ๑๐ จบ<br>
  อาสิงสวรรคที่ ๖ จบ</p>
<p> รวมชาดกที่มีในวรรคนี้ คือ<br>
  ๑. มหาสีลวชาดก   ๒. จูฬชนกชาดก<br>
  ๓. ปุณณปาติชาดก  ๔. ผลชาดก<br>
  ๕. ปัญจาวุธชาดก  ๖. กัญจนักขันธชาดก<br>
  ๗. วานรินทชาดก  ๘. ตโยธัมมชาดก<br>
  ๙. เภริวาทกชาดก ๑๐. สังขธมชาดก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๕ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๗. อิตถีวรรค ๓. ตักกปัณฑิตชาดก
    (๖๓)<br>
  ๗. อิตถีวรรค<br>
  หมวดว่าด้วยหญิง<br>
  ๑. อสาตมันตชาดก (๖๑)<br>
  ว่าด้วยอสาตมนต์<br>
  (มาณพผู้เป็นศิษย์ของพระโพธิสัตว์เห็นโทษของหญิง จึงประกาศความประสงค์<br>
  ของตนที่จะออกบวชว่า)<br>
  [๖๑] ขึ้นชื่อว่าหญิงในโลกนี้ไม่น่ายินดี<br>
  เพราะหญิงเหล่านั้นไม่มีขอบเขต มีแต่ความกำหนัด คะนอง<br>
  เหมือนเปลวไฟไหม้ทุกสิ่งทุกอย่าง<br>
  ข้าพเจ้าจักละทิ้งหญิงทั้งหลายเหล่านั้นไปบวชเพิ่มพูนวิเวก<br>
  อสาตมันตชาดกที่ ๑ จบ</p>
<p> ๒. อัณฑภูตชาดก (๖๒)<br>
  ว่าด้วยการไว้ใจภรรยาที่เลี้ยงมาตั้งแต่เกิด<br>
  (พระราชาโพธิสัตว์ตรัสกับพราหมณ์ปุโรหิตถึงหญิงผู้ปรารถนาชายคนเดียวไม่<br>
  มีว่า)<br>
  [๖๒] พราหมณ์ไม่รู้อุบายที่ภรรยาใช้ผ้าผูกหน้าแล้วใช้ให้ดีดพิณอยู่<br>
  ภรรยาที่เลี้ยงมาตั้งแต่อยู่ในครรภ์(ยังทำได้เช่นนี้)<br>
  ใครจะพึงไว้ใจในภรรยาเหล่านั้นได้<br>
  อัณฑภูตชาดกที่ ๒ จบ</p>
<p> ๓. ตักกปัณฑิตชาดก (๖๓)<br>
  ว่าด้วยตักกบัณฑิต<br>
  (พระศาสดาครั้นตรัสเล่าอดีตนิทานแล้วจึงตรัสพระคาถานี้ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๖ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๗. อิตถีวรรค ๖. มุทุลักขณชาดก
    (๖๖)<br>
  [๖๓] ธรรมดาหญิงมีนิสัยมักโกรธ อกตัญญู<br>
  มักพูดส่อเสียด ชอบทำลายมิตร<br>
  ภิกษุ เธอจงประพฤติพรหมจรรย์ จักไม่เสื่อมจากสุข<br>
  ตักกปัณฑิตชาดกที่ ๓ จบ</p>
<p> ๔. ทุราชานชาดก (๖๔)<br>
  ว่าด้วยภาวะของหญิงรู้ได้ยาก<br>
  (อาจารย์ทิศาปาโมกข์โพธิสัตว์หวังจะสอนพราหมณ์มาณพผู้เป็นศิษย์ จึงกล่าวว่า)<br>
  [๖๔] อย่าดีใจเลยว่าหญิงนี้ต้องการเรา<br>
  อย่าเสียใจไปเลยว่าหญิงนี้ไม่ต้องการเรา<br>
  ภาวะของหญิงรู้ได้ยาก เหมือนปลาแหวกว่ายอยู่ในน้ำ<br>
  ทุราชานชาดกที่ ๔ จบ</p>
<p> ๕. อนภิรติชาดก (๖๕)<br>
  ว่าด้วยบุรุษไม่ควรถือโกรธหญิง<br>
  (อาจารย์ทิศาปาโมกข์โพธิสัตว์หวังจะสอนศิษย์ จึงกล่าวว่า)<br>
  [๖๕] แม่น้ำ หนทาง โรงสุรา สภา<br>
  และบ่อน้ำดื่มเป็นฉันใด<br>
  ธรรมดาหญิงในโลกก็ฉันนั้น<br>
  บัณฑิตทั้งหลายย่อมไม่ถือโกรธเธอ<br>
  อนภิรติชาดกที่ ๕ จบ</p>
<p> ๖. มุทุลักขณชาดก (๖๖)<br>
  ว่าด้วยพระโพธิสัตว์ปรารถนานางมุทุลักขณา<br>
  (ดาบสโพธิสัตว์เสื่อมจากฌานเข้าไปเฝ้าพระราชากราบทูลแล้ว จึงกล่าวว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๗ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๗. อิตถีวรรค ๘. สาเกตชาดก (๖๘)<br>
  [๖๖] ครั้งก่อน เรายังไม่ได้พระนางมุทุลักขณา<br>
  ความปรารถนามีอยู่อย่างเดียว<br>
  เมื่อได้พระนางมุทุลักขณาผู้มีพระเนตรโตงดงาม<br>
  ความปรารถนาช่วยให้เกิดความต้องการขึ้นหลายอย่าง<br>
  มุทุลักขณชาดกที่ ๖ จบ</p>
<p> ๗. อุจฉังคชาดก (๖๗)<br>
  ว่าด้วยหญิงหาบุตรหาสามีได้ง่ายเหมือนหาของที่ชายพก<br>
  (หญิงที่สามี บุตร และพี่ชายถูกราชบุรุษจับไปถวายพระราชา ทูลขอพี่ชาย<br>
  กลับคืน ถูกพระราชาตรัสถาม กราบทูลถึงเหตุที่บุตรและสามีหาได้ง่าย ส่วนพี่ชาย<br>
  หาได้ยากว่า)<br>
  [๖๗] ขอเดชะพระองค์ผู้สมมติเทพ<br>
  บุตรหม่อมฉันหาได้ง่ายเหมือนเมี่ยงที่ชายพก<br>
  เมื่อหม่อมฉันเดินไปตามทาง สามีก็ยังหาได้ง่าย<br>
  แต่หม่อมฉันยังไม่เห็นสถานที่ที่จะนำพี่ชายผู้ร่วมอุทรมาได้เลย<br>
  อุจฉังคชาดกที่ ๗ จบ</p>
<p> ๘. สาเกตชาดก (๖๘)<br>
  ว่าด้วยพระพุทธเจ้าครั้งเสวยพระชาติเป็นบุตรพราหมณ์ชาวเมืองสาเกต<br>
  (พระศาสดาทรงเล่าเรื่องที่พระองค์ทรงเติบโตในมือของพราหมณ์และพราหมณี<br>
  ๓,๐๐๐ ชาติ ตรัสพระคาถานี้ว่า)<br>
  [๖๘] บุคคลมีจิตเลื่อมใสและมีใจฝังแน่นอยู่ในบุคคลใด<br>
  บุคคลพึงสนิทสนมคุ้นเคยในบุคคลนั้น<br>
  แม้ทั้ง ๆ ที่ไม่เคยพบเห็นกันเลย<br>
  สาเกตชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๘ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๗. อิตถีวรรค รวมชาดกที่มีในวรรคนี้<br>
  ๙. วิสวันตชาดก (๖๙)<br>
  ว่าด้วยตายเสียดีกว่าดูดพิษกลับคืนเข้าไป<br>
  (งูถูกหมองูบังคับ ตอบหมองูแล้ว จึงกล่าวว่า)<br>
  [๖๙] พิษที่คายออกแล้วนั้น น่าขยะแขยงเหลือเกิน<br>
  เราตายเสียยังดีกว่าการที่เราจะต้องดูดพิษ<br>
  ที่คายออกแล้วกลับคืนมาเพราะเหตุมีชีวิต<br>
  วิสวันตชาดกที่ ๙ จบ</p>
<p> ๑๐. กุททาลชาดก (๗๐)<br>
  ว่าด้วยกุททาลบัณฑิต<br>
  (ฤๅษีโพธิสัตว์ชื่อกุททาลบัณฑิตแสดงธรรมโปรดพระราชาว่า)<br>
  [๗๐] ความชนะใดที่บุคคลชนะแล้วกลับแพ้อีก<br>
  ความชนะนั้นไม่เป็นการชนะที่ดีเลย<br>
  ส่วนความชนะใดที่บุคคลชนะแล้วไม่กลับแพ้อีก<br>
  ความชนะนั้นเป็นการชนะที่ดี<br>
  กุททาลชาดกที่ ๑๐ จบ<br>
  อิตถีวรรคที่ ๗ จบ</p>
<p> รวมชาดกที่มีในวรรคนี้ คือ<br>
  ๑. อสาตมันตชาดก   ๒. อัณฑภูตชาดก<br>
  ๓. ตักกปัณฑิตชาดก   ๔. ทุราชานชาดก<br>
  ๕. อนภิรติชาดก   ๖. มุทุลักขณชาดก<br>
  ๗. อุจฉังคชาดก   ๘. สาเกตชาดก<br>
  ๙. วิสวันตชาดก  ๑๐. กุททาลชาดก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๒๙ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๘. วรุณวรรค ๓. สัจจังกิรชาดก
    (๗๓)<br>
  ๘. วรุณวรรค<br>
  หมวดว่าด้วยไม้กุ่ม<br>
  ๑. วรุณชาดก (๗๑)<br>
  ว่าด้วยมาณพหักไม้กุ่ม<br>
  (พระโพธิสัตว์เป็นอาจารย์ทิศาปาโมกข์ได้ฟังการงานที่มาณพกระทำ จึงบอก<br>
  ถึงเหตุแห่งความเสื่อมว่า)<br>
  [๗๑] งานซึ่งควรทำก่อนเขาทำทีหลัง<br>
  เขาจะเดือดร้อนในภายหลัง เหมือนมาณพหักไม้กุ่ม<br>
  วรุณชาดกที่ ๑ จบ</p>
<p> ๒. สีลวนาคชาดก (๗๒)<br>
  ว่าด้วยพญาช้างสีลวะ<br>
  (รุกขเทวดาสถิตอยู่ในไพรสณฑ์นั้นในเวลาที่คนชั่วถูกแผ่นดินสูบจึงกล่าวว่า)<br>
  [๗๒] คนอกตัญญูคอยจับผิดอยู่เป็นนิตย์<br>
  ถึงจะให้แผ่นดินทั้งหมด ก็ทำให้เขาพึงพอใจไม่ได้<br>
  สีลวนาคชาดกที่ ๒ จบ</p>
<p> ๓. สัจจังกิรชาดก (๗๓)<br>
  ว่าด้วยความจริงที่ได้ยินมา<br>
  (พระฤๅษีโพธิสัตว์ไม่คร่ำครวญไม่สะทกสะท้านในที่ตนถูกตีจึงกล่าวว่า)<br>
  [๗๓] ได้ยินว่า คนบางพวกในโลกนี้<br>
  ได้กล่าวความจริงไว้อย่างนี้ว่า ไม้ลอยน้ำยังดีกว่า<br>
  ส่วนคนบางคนที่ประทุษร้ายมิตรไม่ดีเลย<br>
  สัจจังกิรชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๐ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๘. วรุณวรรค ๖. อสังกิยชาดก (๗๖)<br>
  ๔. รุกขธัมมชาดก (๗๔)<br>
  ว่าด้วยธรรมสำหรับต้นไม้<br>
  (พระโพธิสัตว์แสดงธรรมแก่เหล่าเทวดาว่า)<br>
  [๗๔] ญาติยิ่งมีมากยิ่งดี<br>
  แม้ต้นไม้ที่เกิดในป่ายิ่งมีมากก็ยิ่งดี<br>
  ต้นไม้ที่ยืนต้นอยู่โดดเดี่ยว<br>
  ถึงจะใหญ่โต ลมย่อมพัดให้หักโค่นได้<br>
  รุกขธัมมชาดกที่ ๔ จบ</p>
<p> ๕. มัจฉชาดก (๗๕)<br>
  ว่าด้วยปลาอ้อนวอนขอฝน<br>
  (ปลาโพธิสัตว์เรียกพระเจ้าปัชชุนนเทพว่า)<br>
  [๗๕] ปัชชุนนเทพ ท่านจงร้องคำรามให้ฝนตกมา<br>
  ทำลายขุมทรัพย์ของฝูงกา ทำฝูงกาให้ได้รับความเศร้าโศก<br>
  และช่วยปลดเปลื้องข้าพเจ้าและหมู่ญาติ<br>
  ให้พ้นจากความเศร้าโศกเถิด<br>
  มัจฉชาดกที่ ๕ จบ</p>
<p> ๖. อสังกิยชาดก (๗๖)<br>
  ว่าด้วยความไม่หวาดระแวง<br>
  (ฤๅษีโพธิสัตว์แสดงธรรมแก่พวกพ่อค้าเกวียนว่า)<br>
  [๗๖] เราไม่มีความหวาดระแวงในหมู่บ้าน<br>
  ทั้งไม่มีความกลัวในป่า<br>
  เรามุ่งขึ้นสู่ทางตรงด้วยเมตตาและกรุณา<br>
  อสังกิยชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๑ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๘. วรุณวรรค ๙. ขรัสสรชาดก (๗๙)<br>
  ๗. มหาสุปินชาดก (๗๗)<br>
  ว่าด้วยมหาสุบิน<br>
  (พระเจ้าพรหมทัตตรัสเล่าพระสุบินให้ดาบสโพธิสัตว์ฟังตามที่ได้ทรงสุบินว่า)<br>
  [๗๗] พญาโคอุสภะ หมู่ไม้ แม่โค โคผู้<br>
  ม้า ถาดทองคำ สุนัขจิ้งจอก หม้อน้ำ<br>
  สระโบกขรณี ข้าวไม่สุก แก่นจันทน์<br>
  น้ำเต้าจมน้ำ หินลอยน้ำ กบกลืนกินงูเห่า<br>
  หงส์ทองทั้งหลายแวดล้อมกา<br>
  เสือเหลืองกลัวแพะ<br>
  ความฝันเป็นไปโดยวิปริต<br>
  แต่ความฝันนั้นยังไม่เป็นจริงในยุคนี้<br>
  มหาสุปินชาดกที่ ๗ จบ</p>
<p> ๘. อิลลิสชาดก (๗๘)<br>
  ว่าด้วยอิลลีสเศรษฐี<br>
  (ช่างตัดผมโพธิสัตว์ถูกพระราชาตรัสสั่งให้หาอิลลีสเศรษฐี เมื่อไม่สามารถจะ<br>
  นำอิลลีสเศรษฐีมาได้ จึงกราบทูลว่า)<br>
  [๗๘] คนทั้ง ๒ เป็นคนกระจอก เป็นคนง่อยเปลี้ย<br>
  เป็นคนตาเหล่ มีปมงอกที่ศีรษะ<br>
  ข้าพระพุทธเจ้าไม่รู้จักว่า คนไหนคืออิลลีสเศรษฐี<br>
  อิลลิสชาดกที่ ๘ จบ</p>
<p> ๙. ขรัสสรชาดก (๗๙)<br>
  ว่าด้วยเสียงดังอึกทึกครึกโครม<br>
  (พระโพธิสัตว์กล่าวคาถานี้ตำหนิกำนันผู้ร่วมมือกับพวกโจรปล้นชาวบ้านว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๘. วรุณวรรค รวมชาดกที่มีในวรรค<br>
  [๗๙] คราวใด ชาวบ้านถูกปล้น ฝูงโคถูกเชือด<br>
  บ้านเรือนถูกเผาวอดวาย ผู้คนถูกเกณฑ์ไป<br>
  คราวนั้น ลูกที่ถูกแม่ทอดทิ้ง๑<br>
  จึงมาตีกลองจนอึกทึกครึกโครม<br>
  ขรัสสรชาดกที่ ๙ จบ</p>
<p> ๑๐. ภีมเสนชาดก (๘๐)<br>
  ว่าด้วยท่านภีมเสนชอบคุยโวโอ้อวด<br>
  (จูฬธนุคคหบัณฑิตโพธิสัตว์กล่าวตำหนิภีมเสนผู้คุยโวโอ้อวดว่า)<br>
  [๘๐] ภีมเสน คำที่ท่านข่มขู่คุยโวไว้ในตอนแรก<br>
  แต่ภายหลังท่านถึงกับปัสสาวะราด<br>
  คำคุยโวถึงการรบและความกระสับกระส่ายของท่าน<br>
  ทั้ง ๒ อย่างนี้ช่างไม่สมกันเลย<br>
  ภีมเสนชาดกที่ ๑๐ จบ<br>
  วรุณวรรคที่ ๘ จบ</p>
<p> รวมชาดกที่มีในวรรคนี้ คือ<br>
  ๑. วรุณชาดก   ๒. สีลวนาคชาดก<br>
  ๓. สัจจังกิรชาดก   ๔. รุกขธัมมชาดก<br>
  ๕. มัจฉชาดก   ๖. อสังกิยชาดก<br>
  ๗. มหาสุปินชาดก   ๘. อิลลิสชาดก<br>
  ๙. ขรัสสรชาดก  ๑๐. ภีมเสนชาดก<br><br>เชิงอรรถ :<br>
  ๑ ลูกที่ถูกแม่ทอดทิ้ง หมายถึงลูกที่ทำชั่ว เป็นคนหน้าด้าน เพราะขาดหิริโอตตัปปะ
  ชื่อว่าไม่มีแม่ ถึงแม่<br>
  ยังมีชีวิตอยู่ เขาก็ไม่ตั้งอยู่ในฐานะเป็นลูก(ถูกตัดแม่ตัดลูก) (ขุ.ชา.อ. ๒/๗๙/๑๕๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๙. อปายิมหวรรค ๓. กาฬกัณณิชาดก
    (๘๓)<br>
  ๙. อปายิมหวรรค<br>
  หมวดว่าด้วยการดื่มสุรา<br>
  ๑. สุราปานชาดก (๘๑)<br>
  ว่าด้วยโทษของการดื่มสุรา<br>
  (เหล่าดาบสถูกพระโพธิสัตว์ซึ่งเป็นอาจารย์ถาม จึงบอกเรื่องที่พวกตนดื่มสุรา<br>
  เมาแล้วพากันฟ้อนรำขับร้องว่า)<br>
  [๘๑] พวกกระผมได้พากันดื่ม พากันฟ้อนรำ พากันขับร้องแล้ว<br>
  ก็พากันร้องไห้ เพราะดื่มสุราที่ทำให้สัญญาวิปริต๑<br>
  แต่ยังดีที่ไม่ได้กลายเป็นลิงให้เห็น<br>
  สุราปานชาดกที่ ๑ จบ</p>
<p> ๒. มิตตวินทชาดก (๘๒)<br>
  ว่าด้วยนายมิตตวินทะถูกจักรหินบดขยี้<br>
  (เทพบุตรโพธิสัตว์เห็นนายมิตตวินทะตกนรกจึงกล่าวว่า)<br>
  [๘๒] ท่านล่วงเลยปราสาทแก้วผลึก<br>
  ปราสาทเงิน และปราสาทแก้วมณีไปแล้ว<br>
  มาถูกจักรหินบดขยี้อยู่<br>
  ท่านจักไม่พ้นจากจักรหินตราบเท่าที่ยังมีชีวิตอยู่<br>
  มิตตวินทชาดกที่ ๒ จบ</p>
<p> ๓. กาฬกัณณิชาดก (๘๓)<br>
  ว่าด้วยมิตรชื่อกาฬกัณณี<br>
  (เศรษฐีโพธิสัตว์พูดทัดทานพวกคนที่ให้ไล่มิตรออกจากเรือนว่า)<br><br>เชิงอรรถ :<br>
  ๑ สัญญาวิปริต หมายถึงความจำแปรปรวนจนลืมนึกถึงกิริยาอาการของตน (ขุ.ชา.อ. ๒/๘๑/๑๖๕-๑๖๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๙. อปายิมหวรรค ๕. กิมปักกชาดก
    (๘๕)<br>
  [๘๓] บุคคลชื่อว่าเป็นมิตรเพราะเดินร่วมกัน ๗ ก้าวเท่านั้น<br>
  ชื่อว่าเป็นสหายเพราะเดินร่วมกัน ๑๒ ก้าว<br>
  ชื่อว่าเป็นญาติเพราะอยู่ร่วมกัน ๑ เดือนหรือครึ่งเดือน<br>
  ชื่อว่าเสมอกับตนก็เพราะอยู่ร่วมกันยิ่งกว่านั้น<br>
  ข้าพเจ้านั้นจะพึงละทิ้งมิตรที่ชื่อกาฬกัณณีซึ่งสนิทสนมกันมานาน<br>
  เพราะเหตุแห่งความสุขส่วนตัวได้อย่างไร<br>
  กาฬกัณณิชาดกที่ ๓ จบ</p>
<p> ๔. อัตถัสสทวารชาดก (๘๔)<br>
  ว่าด้วยช่องทางแห่งประโยชน์<br>
  (เศรษฐีโพธิสัตว์แก้ปัญหาของบุตรชายถามถึงช่องทางแห่งประโยชน์ว่า)<br>
  [๘๔] บุคคลควรปรารถนาลาภอย่างยิ่ง คือ<br>
  (๑) ความไม่มีโรค (๒) ศีล<br>
  (๓) การคล้อยตามความรู้ของท่านผู้ฉลาด (๔) การสดับตรับฟัง<br>
  (๕) การประพฤติสมควรแก่ธรรม (๖) ความที่จิตไม่หดหู่<br>
  คุณธรรม ๖ ประการนี้เป็นช่องทางหลักแห่งประโยชน์<br>
  อัตถัสสทวารชาดกที่ ๔ จบ</p>
<p> ๕. กิมปักกชาดก (๘๕)<br>
  ว่าด้วยกามเปรียบเหมือนผลไม้มีพิษชื่อกิมปักกะ<br>
  (พระศาสดาตรัสเปรียบการบริโภคกามคุณเหมือนการบริโภคผลไม้มีพิษแก่<br>
  กุลบุตรผู้บวชถวายชีวิตว่า)<br>
  [๘๕] บุคคลใดไม่รู้จักโทษในอนาคตแล้วมัวแต่เสพกามอยู่<br>
  ในที่สุด กามทั้งหลายในคราวให้ผลย่อมขจัดบุคคลนั้น<br>
  เช่นเดียวกับผลไม้มีพิษชื่อกิมปักกะ๑ขจัดผู้บริโภค<br>
  กิมปักกชาดกที่ ๕ จบ<br><br>เชิงอรรถ :<br>
  ๑ กิมปักกะ คือ ผลไม้มีพิษชนิดหนึ่งมีสีกลิ่นและรสน่ารับประทาน (ขุ.ชา.อ. ๒/๘๕/๑๗๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๙. อปายิมหวรรค ๗. มังคลชาดก (๘๗)<br>
  ๖. สีลวีมังสกชาดก (๘๖)<br>
  ว่าด้วยการพิจารณาอานิสงส์ของศีล<br>
  (พระโพธิสัตว์ครั้งเสวยพระชาติเป็นปุโรหิตของพระเจ้าพรหมทัต สรรเสริญศีล<br>
  ว่า)<br>
  [๘๖] ได้ยินว่า ศีลเป็นสิ่งที่ดีงาม<br>
  ศีลเป็นสิ่งที่ยอดเยี่ยมในโลก<br>
  ดูเถิด นาคที่มีพิษร้ายแรงยังไม่เบียดเบียนใคร ๆ<br>
  เพราะสำนึกอยู่ว่า ตนมีศีล<br>
  สีลวีมังสกชาดกที่ ๖ จบ</p>
<p> ๗. มังคลชาดก (๘๗)<br>
  ว่าด้วยการถอนมงคล<br>
  (พระศาสดาทรงแสดงธรรมแก่พราหมณ์ว่า)<br>
  [๘๗] ผู้ใดถอนทิฏฐิเรื่องมงคล<br>
  อุบาต๑ ความฝันและลักษณะได้แล้ว<br>
  ผู้นั้นล่วงพ้น<br>
  สิ่งอันเป็นมงคลและโทษทั้งปวง<br>
  ครอบงำกิเลสเป็นคู่ ๆ๒ และโยคะทั้ง ๒ ประการได้แล้ว<br>
  ไม่กลับมาเกิดอีก<br>
  มังคลชาดกที่ ๗ จบ<br><br>เชิงอรรถ :<br>
  ๑ อุบาต ในที่นี้ หมายถึงมหาอุบาต ๕ ประการ คือ (๑) จันทคราส (ราหูอมพระจันทร์)
  (๒) สุริยคราส<br>
  (ราหูอมพระอาทิตย์) (๓) นักษัตรคราส (ราหูอมกลุ่มดาวหรือดวงชะตา) (๔) อุกกาบาต
  (๕) ราหู<br>
  จับลำขาว(ทางช้างเผือก)ในท้องฟ้า (ขุ.ชา.อ. ๒/๘๗/๑๘๑)<br>
  ๒ กิเลสเป็นคู่ ๆ เช่น ความโกรธ ความผูกโกรธ ความลบหลู่ ความตีเสมอเป็นต้น (ขุ.ชา.อ.
  ๒/๘๗/๑๘๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๙. อปายิมหวรรค ๑๐. อกตัญญุชาดก
    (๙๐)<br>
  ๘. สารัมภชาดก (๘๘)<br>
  ว่าด้วยโคชื่อสารัมภะ<br>
  (พระศาสดาตรัสสารัมภชาดกแล้ว จึงตรัสพระคาถานี้ว่า)<br>
  [๘๘] บุคคลควรพูดคำที่ดีงามเท่านั้น<br>
  ไม่ควรพูดคำที่ชั่วหยาบเลย<br>
  การพูดคำที่ดีงามเป็นการดี<br>
  บุคคลย่อมเดือดร้อนเพราะพูดคำชั่วหยาบ<br>
  สารัมภชาดกที่ ๘ จบ</p>
<p> ๙. กุหกชาดก (๘๙)<br>
  ว่าด้วยดาบสโกหก<br>
  (พระโพธิสัตว์ติเตียนดาบสโกหกว่า)<br>
  [๘๙] ถ้อยคำของท่านช่างไพเราะอ่อนหวานเสียนี่กระไร<br>
  ท่านรังเกียจกระทั่งหญ้าเส้นเดียว<br>
  แต่เมื่อขโมยทองคำไปตั้ง ๑๐๐ แท่ง กลับไม่รังเกียจเลย<br>
  กุหกชาดกที่ ๙ จบ</p>
<p> ๑๐. อกตัญ&#65533;ุชาดก (๙๐)<br>
  ว่าด้วยคนอกตัญ&#65533;ู<br>
  (เศรษฐีโพธิสัตว์แสดงธรรมแก่บริษัทว่า)<br>
  [๙๐] ผู้ใดไม่รู้จักคุณความดีและประโยชน์ที่ผู้อื่นกระทำไว้ก่อน<br>
  ผู้นั้นเมื่อกิจการงานเกิดขึ้นในภายหลังย่อมหาผู้ช่วยเหลือไม่ได้<br>
  อกตัญ&#65533;ุชาดกที่ ๑๐ จบ<br>
  อปายิมหวรรคที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๐. ลิตตวรรค ๒. มหาสารชาดก (๙๒)<br>
  รวมชาดกที่มีในวรรคนี้ คือ<br>
  ๑. สุราปานชาดก   ๒. มิตตวินทชาดก<br>
  ๓. กาฬกัณณิชาดก  ๔. อัตถัสสทวารชาดก<br>
  ๕. กิมปักกชาดก  ๖. สีลวีมังสกชาดก<br>
  ๗. มังคลชาดก  ๘. สารัมภชาดก<br>
  ๙. กุหกชาดก ๑๐. อกตัญ&#65533;ุชาดก</p>
<p> ๑๐. ลิตตวรรค<br>
  หมวดว่าด้วยลูกสกาเคลือบยาพิษ<br>
  ๑. ลิตตชาดก (๙๑)<br>
  ว่าด้วยลูกสกาเคลือบยาพิษ<br>
  (นักสกาโพธิสัตว์เตือนนักเลงสกาโกงว่า)<br>
  [๙๑] บุรุษกลืนลูกสกาที่เคลือบยาพิษอย่างแรงกล้าก็ยังไม่รู้ตัว<br>
  เฮ้ย เจ้านักเลงชั่ว เจ้าจงกลืนเข้าไป<br>
  พิษร้ายแรงจักออกฤทธิ์แก่เจ้าในภายหลัง<br>
  ลิตตชาดกที่ ๑ จบ</p>
<p> ๒. มหาสารชาดก (๙๒)<br>
  ว่าด้วยต้องการคนที่เหมาะสมกับเหตุการณ์<br>
  (พระราชาทรงชมเชยพระโพธิสัตว์ผู้เป็นอำมาตย์ว่า)<br>
  [๙๒] เมื่อถึงยามคับขันประชาชนต้องการผู้กล้าหาญ<br>
  เมื่อถึงคราวปรึกษางานต้องการผู้ที่ไม่พูดพล่าม<br>
  ยามมีข้าวน้ำต้องการผู้เป็นที่รัก<br>
  ยามเกิดปัญหาต้องการบัณฑิต<br>
  มหาสารชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๐. ลิตตวรรค ๕. มหาสุทัสสนชาดก
    (๙๕)<br>
  ๓. วิสสาสโภชนชาดก (๙๓)<br>
  ว่าด้วยภัยเกิดจากคนผู้คุ้นเคยกัน<br>
  (เศรษฐีโพธิสัตว์แสดงธรรมแก่บริษัทว่า)<br>
  [๙๓] บุคคลไม่ควรไว้วางใจในบุคคลที่ไม่คุ้นเคยกัน<br>
  แม้ในบุคคลที่คุ้นเคยกันก็ไม่พึงไว้วางใจ<br>
  ภัยย่อมมีมาจากบุคคลผู้คุ้นเคยกัน<br>
  เหมือนภัยจากแม่เนื้อมาถึงสีหะ<br>
  วิสสาสโภชนชาดกที่ ๓ จบ</p>
<p> ๔. โลมหังสชาดก (๙๔)<br>
  ว่าด้วยการอยู่ในป่าที่น่าสะพรึงกลัว<br>
  (คาถานี้ได้ปรากฏแจ่มแจ้งแก่นักบวชชีเปลือยโพธิสัตว์ว่า)<br>
  [๙๔] เราเร่าร้อนแล้วเปียกชุ่มอยู่ในป่าอันน่าสะพรึงกลัวผู้เดียว<br>
  เปลือยกายไม่ได้ผิงไฟ เป็นมุนีขวนขวายในการแสวงหาพรหมจรรย์<br>
  โลมหังสชาดกที่ ๔ จบ</p>
<p> ๕. มหาสุทัสสนชาดก (๙๕)<br>
  ว่าด้วยพระเจ้ามหาสุทัศนะ<br>
  (พระราชาโพธิสัตว์ทรงพระนามว่ามหาสุทัศนะเมื่อจะสอนสุภัททาเทวี จึงตรัส<br>
  คาถานี้ว่า)<br>
  [๙๕] สังขารทั้งหลายไม่เที่ยงหนอ<br>
  มีความเกิดขึ้นและเสื่อมไปเป็นธรรมดา<br>
  ครั้นเกิดขึ้นแล้วก็ดับไป<br>
  การเข้าไปสงบระงับสังขารเหล่านั้นเป็นความสุข<br>
  มหาสุทัสสนชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๐. ลิตตวรรค ๘. กูฏวาณิชชาดก
    (๙๘)<br>
  ๖. เตลปัตตชาดก (๙๖)<br>
  ว่าด้วยการรักษาจิตเหมือนการรักษาภาชนะน้ำมัน<br>
  (พระศาสดาทรงประมวลเรื่องในอดีตมาสาธก ตรัสพระคาถานี้ว่า)<br>
  [๙๖] บุคคลเมื่อปรารถนาจะไปสู่ทิศทางที่ยังไม่เคยไป<br>
  พึงตามรักษาจิตของตนด้วยสติ<br>
  เหมือนบุคคลประคับประคองภาชนะ<br>
  ที่มีน้ำมันเต็มเปี่ยมไม่ให้หก<br>
  เตลปัตตชาดกที่ ๖ จบ</p>
<p> ๗. นามสิทธิชาดก (๙๗)<br>
  ว่าด้วยชื่อไม่เป็นของสำคัญ<br>
  (อาจารย์ทิศาปาโมกข์โพธิสัตว์เปรียบเทียบเรื่องที่นายปาปกะผู้เป็นศิษย์ต้องการ<br>
  เปลี่ยนชื่อเพราะเป็นอัปปมงคลที่เขาเห็นมาและกรรมที่เขาทำ จึงกล่าวคาถานี้ว่า)<br>
  [๙๗] เพราะเห็นคนชื่อเป็นได้ตายไป หญิงชื่อมีทรัพย์กลับตกยาก <br>
  และคนชื่อว่านักเดินทางแต่กลับหลงทางอยู่ในป่า<br>
  นายปาปกะจึงได้กลับมา<br>
  นามสิทธิชาดกที่ ๗ จบ</p>
<p> ๘. กูฏวาณิชชาดก (๙๘)<br>
  ว่าด้วยพ่อค้าโกงถูกไฟคลอก<br>
  (บิดาของอติบัณฑิตถูกไฟเผาจึงทะลึ่งขึ้นข้างบน คว้ากิ่งไม้โหนแล้วกระโจนลง<br>
  ดิน พลางกล่าวว่า)<br>
  [๙๘] ธรรมดาบัณฑิต(คนฉลาด)เป็นคนดี<br>
  ส่วนคนชื่ออติบัณฑิต(แสนฉลาด)ไม่ดีเลย<br>
  เราถูกไฟคลอกหน่อยหนึ่ง เพราะบุตรของเราที่ชื่ออติบัณฑิต<br>
  กูฏวาณิชชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๐. ลิตตวรรค รวมชาดกที่มีในวรรค<br>
  ๙. ปโรสหัสสชาดก (๙๙)<br>
  ว่าด้วยคนมีปัญญาคนเดียวประเสริฐกว่าคนโง่ตั้ง ๑,๐๐๐<br>
  (ฤๅษีโพธิสัตว์ทราบเหตุที่พวกอันธพาลไม่เชื่อศิษย์หัวหน้า จึงกล่าวบรรยาย<br>
  อานุภาพของตนว่า)<br>
  [๙๙] บรรดาพวกที่มาประชุมกัน ๑,๐๐๐ กว่าคน<br>
  พวกเขาเป็นคนไม่มีปัญญา พึงคร่ำครวญตลอด ๑๐๐ ปี<br>
  คนมีปัญญารู้แจ้งเนื้อความที่เรากล่าวแล้ว<br>
  เพียงคนเดียวเท่านั้นยังประเสริฐกว่า<br>
  ปโรสหัสสชาดกที่ ๙ จบ</p>
<p> ๑๐. อสาตรูปชาดก (๑๐๐)<br>
  ว่าด้วยสิ่งที่ครอบงำคนขาดสติ<br>
  (พระศาสดาทรงประมวลเรื่องในอดีตมา ตรัสพระคาถานี้ว่า)<br>
  [๑๐๐] สิ่งที่ไม่น่ายินดีย่อมครอบงำคนประมาทด้วยอาการที่น่ายินดี<br>
  สิ่งที่ไม่น่ารักย่อมครอบงำคนประมาทด้วยอาการที่น่ารัก<br>
  สิ่งที่เป็นทุกข์ย่อมครอบงำคนที่ประมาทด้วยอาการแห่งความสุข<br>
  อสาตรูปชาดกที่ ๑๐ จบ<br>
  ลิตตวรรคที่ ๑๐ จบ</p>
<p> รวมชาดกที่มีในวรรคนี้ คือ<br>
  ๑. ลิตตชาดก   ๒. มหาสารชาดก<br>
  ๓. วิสสาสโภชนชาดก   ๔. โลมหังสชาดก<br>
  ๕. มหาสุทัสสนชาดก   ๖. เตลปัตตชาดก<br>
  ๗. นามสิทธิชาดก   ๘. กูฏวาณิชชาดก<br>
  ๙. ปโรสหัสสชาดก  ๑๐. อสาตรูปชาดก<br>
  มัชฌิมปัณณาสก์ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๑. ปโรสตวรรค ๓. เวริชาดก (๑๐๓)<br>
  ๑๑. ปโรสตวรรค<br>
  หมวดว่าด้วยคนเกินร้อย<br>
  ๑. ปโรสตชาดก (๑๐๑)<br>
  ว่าด้วยคนมีปัญญาคนเดียวประเสริฐกว่าคนไม่มีปัญญา ๑๐๐ กว่าคน<br>
  (พระศาสดาทรงประมวลเรื่องในอดีตมา ตรัสพระคาถานี้ว่า)<br>
  [๑๐๑] บรรดาพวกที่มาประชุมกัน ๑๐๐ กว่าคน<br>
  พวกเขาเป็นคนไม่มีปัญญา ถึงจะเพ่งพินิจอยู่ตลอด ๑๐๐ ปี<br>
  คนมีปัญญารู้แจ้งเนื้อความที่เรากล่าวแล้ว<br>
  เพียงคนเดียวเท่านั้นประเสริฐกว่า<br>
  ปโรสตชาดกที่ ๑ จบ</p>
<p> ๒. ปัณณิกชาดก (๑๐๒)<br>
  ว่าด้วยอุบาสกชื่อปัณณิกะ<br>
  (ลูกสาวของอุบาสกชาวกรุงพาราณสีพอถูกบิดาจับมือเพื่อลองใจก็ร่ำไห้ พลาง<br>
  กล่าวว่า)<br>
  [๑๐๒] ยามเมื่อฉันมีความทุกข์<br>
  คนที่เป็นที่พึ่งคือบิดาของฉันเอง แต่กลับประทุษร้ายฉันในป่า<br>
  ฉันจะคร่ำครวญหาใครเล่าในท่ามกลางป่า<br>
  คนที่จะช่วยเหลือฉันได้กลับทำกรรมที่น่าบัดสีเสียเอง<br>
  ปัณณิกชาดกที่ ๒ จบ</p>
<p> ๓. เวริชาดก (๑๐๓)<br>
  ว่าด้วยการอยู่ร่วมกับคนเป็นคู่เวรกันเป็นทุกข์<br>
  (มหาเศรษฐีโพธิสัตว์หนีพวกโจรได้อย่างปลอดภัย จึงกล่าวอุทานว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๑. ปโรสตวรรค ๕. ทุพพลกัฏฐชาดก
    (๑๐๕)<br>
  [๑๐๓] บัณฑิตไม่ควรอยู่ในสถานที่ที่คนคู่เวรกันอยู่<br>
  เพราะบุคคลเมื่ออยู่ในระหว่างคนเป็นคู่เวรกัน<br>
  คืนหนึ่งหรือสองคืนก็ตามย่อมอยู่เป็นทุกข์<br>
  เวริชาดกที่ ๓ จบ</p>
<p> ๔. มิตตวินทชาดก (๑๐๔)<br>
  ว่าด้วยนายมิตตวินทะตกนรกเพราะความโลภ<br>
  (พระโพธิสัตว์เห็นนายมิตตวินทะตกนรก จึงกล่าวพระคาถานี้ว่า)<br>
  [๑๐๔] ท่านเมื่อมีความปรารถนามากเกินไป<br>
  ได้ครอบครองนารี ๔ นาง ไม่พอใจนางทั้ง ๔<br>
  ได้ครอบครองนารี ๘ นาง ไม่พอใจนางทั้ง ๘<br>
  ได้ครอบครองนารี ๑๖ นาง ไม่พอใจนางทั้ง ๑๖<br>
  ได้ครอบครองนารี ๓๒ นาง ไม่พอใจนางทั้ง ๓๒<br>
  จึงได้ประสบจักร<br>
  จักรจึงพัดผันอยู่ที่ศีรษะของท่าน<br>
  ผู้ถูกความปรารถนามากเกินไปขจัดแล้ว<br>
  มิตตวินทชาดกที่ ๔ จบ</p>
<p> ๕. ทุพพลกัฏฐชาดก (๑๐๕)<br>
  ว่าด้วยช้างกลัวต้นไม้แห้ง<br>
  (รุกขเทวดาโพธิสัตว์เห็นช้างกลัวตายได้ยินเสียงลมพัดใบไม้แห้งก็วิ่งหนี จึง<br>
  กล่าวว่า)<br>
  [๑๐๕] ลมพัดต้นไม้แห้งที่ผุกร่อนในป่าให้หักลงเป็นจำนวนมาก<br>
  นี่ช้าง ถ้าเธอยังมัวแต่กลัวต้นไม้แห้งนั้น<br>
  ก็จักซูบผอมเป็นแน่<br>
  ทุพพลกัฏฐชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๑. ปโรสตวรรค ๘. พาหิยชาดก (๑๐๘)<br>
  ๖. อุทัญจนีชาดก (๑๐๖)<br>
  ว่าด้วยนางอุทัญจนี<br>
  (ดาบสผู้เป็นบุตรของพระโพธิสัตว์อดทนต่อการเคี่ยวเข็ญของนางอุทัญจนีไม่<br>
  ไหวหนีไปหาบิดาแล้ว จึงกล่าวว่า)<br>
  [๑๐๖] นางโจรชื่ออุทัญจนีเบียดเบียนข้าพเจ้า<br>
  ผู้อยู่อย่างสบายให้เดือดร้อน<br>
  เพราะเรียกตนเองว่าเป็นภรรยาจึงร้องขอน้ำมันและเกลือ<br>
  อุทัญจนีชาดกที่ ๖ จบ</p>
<p> ๗. สาลิตตกชาดก (๑๐๗)<br>
  ว่าด้วยศิลปะในการดีดก้อนกรวด<br>
  (อำมาตย์โพธิสัตว์เข้าไปเฝ้าพระราชากราบทูลลาไปเรียนศิลปะว่า)<br>
  [๑๐๗] ขึ้นชื่อว่าศิลปะแม้ชนิดใดชนิดหนึ่ง<br>
  ก็สามารถให้สำเร็จประโยชน์ได้โดยแท้<br>
  ขอพระองค์ทรงทอดพระเนตรหมู่บ้านในทิศทั้ง ๔<br>
  ที่คนง่อยได้แล้วเพราะการดีดมูลแพะ<br>
  สาลิตตกชาดกที่ ๗ จบ</p>
<p> ๘. พาหิยชาดก (๑๐๘)<br>
  ว่าด้วยศิลปะของหญิงสาวบ้านนอก<br>
  (พระโพธิสัตว์กราบทูลคุณค่าแห่งศิลปะที่ควรศึกษาว่า)<br>
  [๑๐๘] บุคคลควรศึกษาศิลปะทั้งหลายที่ควรศึกษา<br>
  ชนทั้งหลายที่พอใจในศิลปะเหล่านั้นยังมีอยู่<br>
  เพราะว่าหญิงสาวบ้านนอกก็ยังทำพระราชาให้พอพระทัย<br>
  ด้วยความเอียงอายของเธอ<br>
  พาหิยชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๑. ปโรสตวรรค รวมชาดกที่มีในวรรค<br>
  ๙. กุณฑปูวชาดก (๑๐๙)<br>
  ว่าด้วยเทวดากินพลีกรรมที่ทำจากรำข้าว<br>
  (เทวดาโพธิสัตว์สถิตเหนือค่าคบไม้พูดกับคนยากจนคนหนึ่งผู้มาทำพลีกรรมว่า)<br>
  [๑๐๙] คนบริโภคอย่างไร เทวดาของเขาก็บริโภคอย่างนั้น<br>
  ท่านจงนำขนมที่ทำด้วยรำข้าวมา<br>
  อย่าให้ส่วนของข้าพเจ้าเสียหายเลย<br>
  กุณฑปูวชาดกที่ ๙ จบ</p>
<p> ๑๐. สัพพสังหารกปัญหชาดก (๑๑๐)<br>
  ว่าด้วยการพูดของหญิง ๒ ประเภท<br>
  (พระโพธิสัตว์ขัดสีเครื่องประดับอยู่เมื่อรู้ว่าดอกประยงค์บานแล้ว จึงกล่าวว่า)<br>
  [๑๑๐] กลิ่นเครื่องอบทั้งปวงไม่มี<br>
  มีแต่กลิ่นดอกประยงค์ล้วน ๆ ฟุ้งไป<br>
  หญิงนักเลงคนนี้พูดแต่คำเหลาะแหละ <br>
  ส่วนหญิงผู้ใหญ่พูดแต่คำสัตย์<br>
  สัพพสังหารกปัญหชาดกที่ ๑๐ จบ<br>
  ปโรสตวรรคที่ ๑๑ จบ</p>
<p> รวมชาดกที่มีในวรรคนี้ คือ<br>
  ๑. ปโรสตชาดก   ๒. ปัณณิกชาดก <br>
  ๓. เวริชาดก   ๔. มิตตวินทชาดก<br>
  ๕. ทุพพลกัฏฐชาดก   ๖. อุทัญจนีชาดก<br>
  ๗. สาลิตตกชาดก   ๘. พาหิยชาดก<br>
  ๙. กุณฑปูวชาดก  ๑๐. สัพพสังหารกปัญหชาดก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๒. หังสิวรรค ๕. อนุสาสิกชาดก
    (๑๑๕)<br>
  ๑๒. หังสิวรรค<br>
  หมวดว่าด้วยการเยาะเย้ย<br>
  ๑. คัทรภปัญหชาดก (๑๑๑)<br>
  ว่าด้วยปัญหาเรื่องลากับม้าอัสดร<br>
  (พระโพธิสัตว์มโหสธบัณฑิตกราบทูลพระราชาว่า)<br>
  [๑๑๑] ขอเดชะ พระมหาราชผู้ประเสริฐ<br>
  ถ้าพระองค์ทรงสำคัญว่าบิดาประเสริฐกว่าบุตร<br>
  ลาตัวนี้ก็ประเสริฐกว่าม้าอัสดร<br>
  เพราะว่า ลาเป็นพ่อม้าอัสดรของพระองค์<br>
  คัทรภปัญหชาดกที่ ๑ จบ</p>
<p> ๒. อมราเทวีปัญหชาดก (๑๑๒)<br>
  ว่าด้วยพระนางอมราเทวี<br>
  (พระนางอมราเทวีบอกใบ้ทางไปบ้านแก่พระโพธิสัตว์มโหสธบัณฑิตว่า)<br>
  [๑๑๒] ร้านขายข้าวสัตตุ ร้านขายน้ำส้มสายชู<br>
  และต้นทองหลางใบซ้อนที่มีดอกบานสะพรั่งมีอยู่ ณ ที่ใด<br>
  ท่านจงไป ณ ที่นั้น<br>
  ดิฉันถือภาชนะข้าวยาคูด้วยมือใด ดิฉันบอกทางด้วยมือนั้น<br>
  ไม่ได้ถือภาชนะข้าวยาคูด้วยมือใด ไม่ได้บอกทางด้วยมือนั้น<br>
  หนทางนั้นเป็นหนทางไปสู่บ้านของดิฉัน<br>
  ซึ่งตั้งอยู่ในบ้านอุตตรยวมัชฌคาม<br>
  ขอท่านจงทราบหนทางที่ดิฉันกล่าวเป็นปริศนานั้นเองเถิด<br>
  อมราเทวีปัญหชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๒. หังสิวรรค ๕. อนุสาสิกชาดก
    (๑๑๕)<br>
  ๓. สิงคาลชาดก (๑๑๓)<br>
  ว่าด้วยพราหมณ์เชื่อสุนัขจิ้งจอก<br>
  (รุกขเทวดาโพธิสัตว์ยืนอยู่ที่ค่าคบต้นไม้แล้วกล่าวว่า)<br>
  [๑๑๓] นี่พ่อพราหมณ์ ท่านเชื่อสุนัขจิ้งจอกที่ดื่มสุราหรือ<br>
  คนมีศิลปะหาสัก ๑๐๐ กหาปณะยังไม่มี<br>
  สุนัขจิ้งจอกที่ไหนจะมีถึง ๒๐๐ กหาปณะเล่า<br>
  สิงคาลชาดกที่ ๓ จบ</p>
<p> ๔. มิตจินติชาดก (๑๑๔)<br>
  ว่าด้วยปลามิตจินตีช่วยปลาให้พ้นข่าย<br>
  (พระศาสดาทรงประมวลเรื่องอดีตมา ตรัสพระคาถานี้ว่า)<br>
  [๑๑๔] ปลาชื่อพหุจินตีและปลาชื่ออัปปจินตี<br>
  ทั้ง ๒ ตัวติดอยู่ในข่าย<br>
  ปลาชื่อมิตจินตีได้ช่วยให้หลุดพ้นจากข่าย<br>
  ปลาทั้ง ๒ ตัวจึงได้มาพร้อมกันกับปลามิตจินตีในน่านน้ำนั้น<br>
  มิตจินติชาดกที่ ๔ จบ</p>
<p> ๕. อนุสาสิกชาดก (๑๑๕)<br>
  ว่าด้วยดีแต่สอนคนอื่น<br>
  (หัวหน้านกโพธิสัตว์กล่าวตำหนินางนกป่าว่า)<br>
  [๑๑๕] นางนกป่าชื่ออนุสาสิกา<br>
  พร่ำสอนนกเหล่าอื่นอยู่เนืองนิตย์<br>
  แต่ตนเองกลับโลภจัด<br>
  จึงถูกล้อรถบดขยี้ขาดเป็น ๒ ท่อนนอนอยู่ที่หนทางใหญ่<br>
  อนุสาสิกชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๒. หังสิวรรค ๘. วัฏฏกชาดก (๑๑๘)<br>
  ๖. ทุพพจชาดก (๑๑๖)<br>
  ว่าด้วยคนที่ว่ากล่าวได้ยาก<br>
  (นักระบำโพธิสัตว์กล่าวกับอาจารย์ผู้ไม่เชื่อคำของบัณฑิตว่า)<br>
  [๑๑๖] ท่านอาจารย์ ท่านทำการเกินกว่าที่จะทำได้<br>
  การกระทำนั้นไม่เป็นที่พอใจผมเลย<br>
  ท่านกระโดดข้ามพ้นหอกเล่มที่ ๔ ได้แล้ว<br>
  ถูกหอกเล่มที่ ๕ ทิ่มแทง<br>
  ทุพพจชาดกที่ ๖ จบ</p>
<p> ๗. ติตติรชาดก (๑๑๗)<br>
  ว่าด้วยนกกระทา<br>
  (ดาบสโพธิสัตว์ชี้เหตุ ๒ ประการที่ทำให้นกกระทาถูกฆ่าว่า)<br>
  [๑๑๗] คำพูดที่ดังเกินไป รุนแรงเกินไป และพูดเกินเวลา<br>
  ย่อมฆ่าคนมีปัญญาทราม<br>
  เหมือนเสียงฆ่านกกระทาที่ขันดังเกินไป<br>
  ติตติรชาดกที่ ๗ จบ</p>
<p> ๘. วัฏฏกชาดก (๑๑๘)<br>
  ว่าด้วยนกกระจาบ<br>
  (นกกระจาบโพธิสัตว์บอกอุบายที่รอดชีวิตมาได้ว่า)<br>
  [๑๑๘] คนเมื่อไม่คิดก็ไม่ได้บรรลุคุณธรรมวิเศษ<br>
  ท่านจงดูผลกรรมที่เราคิดแล้ว<br>
  เราพ้นแล้วจากการถูกฆ่า<br>
  และการจองจำด้วยอุบายนั้น<br>
  วัฏฏกชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๘ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๒. หังสิวรรค ๑๐. พันธนโมกขชาดก
    (๑๒๐)<br>
  ๙. อกาลราวิชาดก (๑๑๙)<br>
  ว่าด้วยไก่ที่ขันไม่ถูกเวลา<br>
  (ปุโรหิตโพธิสัตว์กราบทูลพระราชาว่า)<br>
  [๑๑๙] ไก่ตัวนี้มิได้เจริญเติบโตอยู่กับพ่อแม่<br>
  มิได้อยู่ศึกษาในสำนักของอาจารย์<br>
  จึงไม่รู้เวลาที่ควรขันและไม่ควรขัน<br>
  อกาลราวิชาดกที่ ๙ จบ</p>
<p> ๑๐. พันธนโมกขชาดก (๑๒๐)<br>
  ว่าด้วยการหลุดพ้นจากเครื่องจองจำ<br>
  (ปุโรหิตโพธิสัตว์กราบทูลพระราชาว่า)<br>
  [๑๒๐] สถานที่ที่คนพาลเอ่ยปากขึ้น<br>
  คนที่ไม่ควรถูกจองจำก็ถูกจองจำ<br>
  สถานที่ที่นักปราชญ์เอ่ยปากขึ้น<br>
  แม้คนที่ถูกจองจำก็รอดพ้น<br>
  พันธนโมกขชาดกที่ ๑๐ จบ<br>
  หังสิวรรคที่ ๑๒ จบ</p>
<p> รวมชาดกที่มีในวรรคนี้ คือ<br>
  ๑. คัทรภปัญหชาดก   ๒. อมราเทวีปัญหชาดก<br>
  ๓. สิงคาลชาดก   ๔. มิตจินติชาดก<br>
  ๕. อนุสาสิกชาดก   ๖. ทุพพจชาดก<br>
  ๗. ติตติรชาดก   ๘. วัฏฏกชาดก<br>
  ๙. อกาลราวิชาดก  ๑๐. พันธนโมกขชาดก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๙ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๓. กุสนาฬิวรรค ๓. นังคลีสชาดก
    (๑๒๓)<br>
  ๑๓. กุสนาฬิวรรค<br>
  หมวดว่าด้วยกอหญ้า<br>
  ๑. กุสนาฬิชาดก (๑๒๑)<br>
  ว่าด้วยเทวดาที่ต้นรุจาผูกมิตรกับเทวดาที่กอหญ้า<br>
  (รุกขเทวดาสรรเสริญมิตตธรรมของพระโพธิสัตว์ว่า)<br>
  [๑๒๑] บุคคลเสมอกัน ประเสริฐกว่ากัน<br>
  หรือเลวกว่ากันก็ตาม ก็ควรทำมิตรไมตรีกันไว้<br>
  เพราะว่า มิตรเหล่านั้นเมื่อความเสื่อมเกิดขึ้น<br>
  ก็พึงทำประโยชน์อันอุดมให้ได้<br>
  เหมือนเราผู้เป็นเทวดาสถิตอยู่ที่ต้นรุจา<br>
  กับเทวดาผู้สถิตอยู่ที่กอหญ้าทำมิตรไมตรีกัน<br>
  กุสนาฬิชาดกที่ ๑ จบ</p>
<p> ๒. ทุมเมธชาดก (๑๒๒)<br>
  ว่าด้วยคนมีปัญญาทราม<br>
  (นายควาญช้างกราบทูลพระราชาว่า)<br>
  [๑๒๒] คนมีปัญญาทรามได้ยศแล้ว<br>
  ประพฤติสิ่งที่ไม่เป็นประโยชน์แก่ตนเอง<br>
  ปฏิบัติเพื่อเบียดเบียนตนเองและผู้อื่น<br>
  ทุมเมธชาดกที่ ๒ จบ</p>
<p> ๓. นังคลีสชาดก (๑๒๓)<br>
  ว่าด้วยคนโง่สำคัญนมส้มว่าเหมือนงอนไถ<br>
  (อาจารย์ทิศาปาโมกข์คิดถึงเหตุที่ไม่อาจให้คนมีปัญญาอ่อนศึกษาได้ จึงกล่าวว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๐ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๓. กุสนาฬิวรรค ๕. กฏาหกชาดก
    (๑๒๕)<br>
  [๑๒๓] คนโง่กล่าวคำที่ไม่ควรกล่าว<br>
  ในเหตุการณ์ทุกอย่าง ในที่ทุกสถาน<br>
  เขาไม่รู้จักนมส้มและงอนไถ<br>
  สำคัญนมส้มและนมสดว่าเหมือนงอนไถ<br>
  นังคลีสชาดกที่ ๓ จบ</p>
<p> ๔. อัมพชาดก (๑๒๔)<br>
  ว่าด้วยดาบสฉันมะม่วง<br>
  (ฤๅษีโพธิสัตว์ได้เห็นเหตุที่ดาบส ๕๐๐ อาศัยดาบสผู้สมบูรณ์ด้วยวัตรเป็นอยู่<br>
  จึงกล่าวว่า)<br>
  [๑๒๔] คนฉลาดควรพยายามร่ำไป<br>
  ไม่ควรเบื่อหน่าย<br>
  ท่านจงดูผลแห่งความพยายาม<br>
  ผลไม้มีมะม่วงเป็นต้นที่พวกฤาษีได้ฉัน<br>
  โดยมิได้ออกปากเนือง ๆ<br>
  อัมพชาดกที่ ๔ จบ</p>
<p> ๕. กฏาหกชาดก (๑๒๕)<br>
  ว่าด้วยทาสชื่อกฏาหกะ<br>
  (ธิดาเศรษฐีกล่าวคาถานี้โดยทำนองที่เรียนมาในสำนักพระโพธิสัตว์ว่า)<br>
  [๑๒๕] บุคคลไปยังชนบทอื่นแล้ว<br>
  กล่าวข่มขู่โอ้อวดไว้มากมาย<br>
  เจ้ากฏาหกะ นายของเจ้าจะติดตามมาประทุษร้าย<br>
  เจ้าจงใช้สอยสมบัติเถิด<br>
  กฏาหกชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๑ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๓. กุสนาฬิวรรค ๘. พิฬารวตชาดก
    (๑๒๘)<br>
  ๖. อสิลักขณชาดก (๑๒๖)<br>
  ว่าด้วยผู้รู้ลักษณะดาบ<br>
  (พระราชาทรงพระสรวลต่อพราหมณ์ ได้ตรัสบอกเหตุที่พระองค์ทรงจามแล้ว<br>
  ได้พระราชธิดาและได้ราชสมบัติว่า)<br>
  [๑๒๖] เหตุการณ์อย่างเดียวกันนั้นนั่นแหละเป็นผลดีแก่คนหนึ่ง<br>
  แต่กลับเป็นผลร้ายแก่อีกคนหนึ่ง<br>
  เพราะฉะนั้น เหตุการณ์อย่างเดียวกันนั้นนั่นแหละ<br>
  มิใช่จะเป็นผลดีไปทั้งหมด หรือมิใช่จะเป็นผลร้ายไปทั้งหมด<br>
  อสิลักขณชาดกที่ ๖ จบ</p>
<p> ๗. กลัณฑุกชาดก (๑๒๗)<br>
  ว่าด้วยชาติกำเนิดของนายกลัณฑุกะ<br>
  (ลูกนกแขกเต้าโพธิสัตว์กล่าวเตือนทาสกลัณฑุกะว่า)<br>
  [๑๒๗] เราเที่ยวอยู่ในป่ายังรู้ชาติกำเนิดของเจ้าได้<br>
  นายของเจ้าทราบแน่ชัดแล้วต้องจับเจ้าไป<br>
  เจ้ากลัณฑุกะ เจ้าจงดื่มนมสดเสียเถิด<br>
  กลัณฑุกชาดกที่ ๗ จบ</p>
<p> ๘. พิฬารวตชาดก (๑๒๘)<br>
  ว่าด้วยวัตรของแมว<br>
  (พญาหนูโพธิสัตว์กล่าวตำหนิสุนัขจิ้งจอกว่า)<br>
  [๑๒๘] ผู้ใดกล่าวเชิดชูธรรมให้เป็นธงชัย<br>
  ล่อลวงให้เหล่าสัตว์ตายใจแล้วซ่อนตนประพฤติชั่ว<br>
  ความประพฤติของผู้นั้นชื่อว่าเป็นความประพฤติของแมว<br>
  พิฬารวตชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๒ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๓. กุสนาฬิวรรค ๑๐. โกสิยชาดก
    (๑๓๐)<br>
  ๙. อัคคิกชาดก (๑๒๙)<br>
  ว่าด้วยสุนัขจิ้งจอกชื่ออัคคิกะ<br>
  (พญาหนูโพธิสัตว์กล่าวติเตียนสุนัขจิ้งจอกว่า)<br>
  [๑๒๙] ปอยผมนี้มิได้มีไว้เพราะเหตุแห่งบุญ<br>
  มีไว้เพราะเป็นเลสอ้างเพื่อการหากิน<br>
  หมู่หนูมีไม่ครบตามจำนวนหาง<br>
  อัคคิกะ พอกันทีเถิดสำหรับท่าน<br>
  อัคคิกชาดกที่ ๙ จบ</p>
<p> ๑๐. โกสิยชาดก (๑๓๐)<br>
  ว่าด้วยนางพราหมณีชื่อโกสิยา<br>
  (มาณพกล่าวเตือนนางพราหมณีว่า)<br>
  [๑๓๐] นี่นางโกสิยา เธอจงกินยาให้สมกับที่อ้างว่าป่วย<br>
  และจงพูดให้สมกับอาหารที่กินเข้าไป<br>
  คำพูดกับอาหารที่เธอกินทั้ง ๒ อย่างไม่สมกันเลย<br>
  โกสิยชาดกที่ ๑๐ จบ<br>
  กุสนาฬิวรรคที่ ๑๓ จบ</p>
<p> รวมชาดกที่มีในวรรคนี้ คือ<br>
  ๑. กุสนาฬิชาดก   ๒. ทุมเมธชาดก<br>
  ๓. นังคลีสชาดก   ๔. อัมพชาดก<br>
  ๕. กฏาหกชาดก   ๖. อสิลักขณชาดก<br>
  ๗. กลัณฑุกชาดก   ๘. พิฬารวตชาดก<br>
  ๙. อัคคิกชาดก  ๑๐. โกสิยชาดก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๓ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๔. อสัมปทานวรรค ๓. ฆตาสนชาดก
    (๑๓๓)<br>
  ๑๔. อสัมปทานวรรค<br>
  หมวดว่าด้วยการไม่รับสิ่งของ<br>
  ๑. อสัมปทานชาดก (๑๓๑)<br>
  ว่าด้วยการไม่รับสิ่งของทำให้เกิดการแตกร้าว<br>
  (สังขเศรษฐีโพธิสัตว์กล่าวกับภรรยาผู้ร้องไห้อยู่ว่า)<br>
  [๑๓๑] มิตรไมตรีของผู้ใดผู้หนึ่งซึ่งเป็นคนพาล<br>
  ย่อมเป็นโทษเพราะการไม่รับสิ่งของ<br>
  เพราะฉะนั้น พี่จึงนำข้าวลีบครึ่งมานะ๑มาด้วยคิดว่า<br>
  มิตรไมตรีของเราอย่าได้แตกร้าวเลย<br>
  ขอมิตรไมตรีของเรานี้จงยั่งยืนต่อไป<br>
  อสัมปทานชาดกที่ ๑ จบ</p>
<p> ๒. ปัญจภีรุกชาดก (๑๓๒)<br>
  ว่าด้วยความไม่หวาดสะดุ้งกลัว<br>
  (พระโพธิสัตว์คิดถึงเหตุการณ์ที่ตนรอดพ้นจากนางยักษิณี จึงเปล่งอุทานว่า)<br>
  [๑๓๒] เราไม่ตกอยู่ในอำนาจของพวกรากษส<br>
  เพราะความเพียรอันมั่นคงในคำแนะนำของท่านผู้ฉลาด<br>
  และเพราะความไม่หวาดหวั่นต่อภัยและความสะดุ้งกลัว<br>
  ความสวัสดีจากภัยอันใหญ่หลวงนั้นจึงมีแก่เรา<br>
  ปัญจภีรุกชาดกที่ ๒ จบ</p>
<p> ๓. ฆตาสนชาดก (๑๓๓)<br>
  ว่าด้วยภัยเกิดจากที่พึ่ง<br>
  (พญานกโพธิสัตว์เห็นเปลวเพลิงลุกโพลงจากน้ำ จึงชวนพวกนกไปอยู่ที่อื่นว่า)<br><br>เชิงอรรถ :<br>
  ๑ มานะ คือมาตราตวงสมัยโบราณ ได้แก่ ๑ มานะ เท่ากับ ๘ ทะนาน ฉะนั้นครึ่งมานะจึงเท่ากับ
  ๔ ทะนาน<br>
  (ขุ.ชา.อ. ๒/๑๓๑/๓๐๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๔ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๔. อสัมปทานวรรค ๕. จันทาภชาดก
    (๑๓๕)<br>
  [๑๓๓] ความเกษมสำราญมีอยู่บนหลังผิวน้ำใด<br>
  บนหลังผิวน้ำนั้นมีศัตรูเกิดขึ้น ไฟลุกโพลงอยู่ท่ามกลางน้ำ<br>
  วันนี้ จะอยู่บนต้นไม้ซึ่งเกิดที่พื้นดินไม่ได้อีก<br>
  พวกเจ้าจงพากันบินไปยังทิศต่าง ๆ เถิด<br>
  วันนี้ ที่พึ่งของพวกเรามีภัยเกิดขึ้นแล้ว<br>
  ฆตาสนชาดกที่ ๓ จบ</p>
<p> ๔. ฌานโสธนชาดก (๑๓๔)<br>
  ว่าด้วยสุขเกิดแต่ฌาน<br>
  (พระโพธิสัตว์มาจากพรหมโลกชั้นอาภัสสรพรหมอยู่ในอากาศแล้วกล่าวว่า)<br>
  [๑๓๔] สัตว์เหล่าใดมีสัญญา แม้สัตว์เหล่านั้นก็ชื่อว่าเป็นทุคคตสัตว์๑<br>
  สัตว์เหล่าใดไม่มีสัญญา แม้สัตว์เหล่านั้นก็ชื่อว่าเป็นทุคคตสัตว์<br>
  พวกท่านจงละเว้นสัญญีภพและอสัญญีภพทั้ง ๒ อย่างนั้นเสีย<br>
  ความสุขอันเกิดจากสมาบัตินั้น<br>
  เป็นความสุขที่ไม่มีกิเลสเครื่องยวนใจ<br>
  ฌานโสธนชาดกที่ ๔ จบ</p>
<p> ๕. จันทาภชาดก (๑๓๕)<br>
  ว่าด้วยผู้เจริญแสงจันทร์เป็นอารมณ์<br>
  (พระโพธิสัตว์มาจากพรหมโลกชั้นอาภัสสรพรหมอยู่ในอากาศแล้วกล่าวว่า)<br>
  [๑๓๕] บุคคลใดในโลกนี้หยั่งถึงกสิณมีแสงจันทร์<br>
  และแสงอาทิตย์เป็นอารมณ์ด้วยปัญญา<br>
  บุคคลนั้นย่อมเข้าถึงอาภัสสรพรหมได้ด้วยฌานอันไม่มีวิตก<br>
  จันทาภชาดกที่ ๕ จบ<br><br>เชิงอรรถ :<br>
  ๑ ทุคคตสัตว์ หมายถึงหมู่สัตว์ที่มีจิตทั้งหมด เว้นท่านผู้ได้เนวสัญญานาสัญญายตนฌาน
  (ฌานที่มีสัญญาก็<br>
  มิใช่ ไม่มีสัญญาก็มิใช่) เพราะยังไม่ได้เนวสัญญานาสัญญายตนสมาบัติ (ขุ.ชา.อ.
  ๒/๑๓๔/๓๐๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๕ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๔. อสัมปทานวรรค ๘. โคธชาดก (๑๓๘<br>
  ๖. สุวัณณหังสชาดก (๑๓๖)<br>
  ว่าด้วยพญาหงส์ทองถูกถอนขน<br>
  (พระศาสดาทรงประมวลเรื่องในอดีตมาตรัสสอนถุลลนันทาภิกษุณีผู้มักมากแล้ว<br>
  ตรัสพระคาถานี้ว่า)<br>
  [๑๓๖] บุคคลได้สิ่งใด ควรยินดีสิ่งนั้น<br>
  เพราะความโลภเกินไปเป็นความชั่วแท้<br>
  นางพราหมณีจับเอาพญาหงส์ทองแล้วจึงเสื่อมจากทองคำ<br>
  สุวัณณหังสชาดกที่ ๖ จบ</p>
<p> ๗. พัพพุชาดก (๑๓๗)<br>
  ว่าด้วยวิธีทำให้แมวตาย<br>
  (พระศาสดาทรงประมวลเรื่องในอดีตมา ตรัสพระคาถานี้ว่า)<br>
  [๑๓๗] แมวตัวหนึ่งได้หนูหรือเนื้อในที่ใด<br>
  แมวตัวที่ ๒ ตัวที่ ๓ และตัวที่ ๔ ก็เกิดในที่นั้น<br>
  แมวเหล่านั้นเอาอกกระแทกปล่องแก้วผลึกนี้แล้วสิ้นชีวิต<br>
  พัพพุชาดกที่ ๗ จบ</p>
<p> ๘. โคธชาดก (๑๓๘)<br>
  ว่าด้วยพญาเหี้ย<br>
  (พญาเหี้ยโพธิสัตว์ติเตียนดาบสว่า)<br>
  [๑๓๘] นี่เจ้าผู้โง่เขลา จะมีประโยชน์อะไรแก่เจ้า<br>
  ด้วยชฎาและการนุ่งห่มหนังเสือเหลือง<br>
  ภายในของเจ้าแสนจะรกรุงรัง<br>
  เจ้าดีแต่ขัดสีภายนอกเท่านั้น<br>
  โคธชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๖ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๔. อสัมปทานวรรค ๑๐. กากชาดก
    (๑๔๐)<br>
  ๙. อุภโตภัฏฐชาดก (๑๓๙)<br>
  ว่าด้วยผู้เสื่อมประโยชน์ทั้ง ๒ ด้าน<br>
  (รุกขเทวดาโพธิสัตว์กล่าวติเตียนนายพรานเบ็ดว่า)<br>
  [๑๓๙] ตาของเจ้าก็แตกทั้ง ๒ ข้าง ผ้านุ่งก็หาย<br>
  ภรรยาของเจ้าก็ทะเลาะกับเพื่อนบ้านแล้ว<br>
  การงานทั้งทางน้ำและทางบกก็เสียหายทั้ง ๒ ด้าน<br>
  อุภโตภัฏฐชาดกที่ ๙ จบ</p>
<p> ๑๐. กากชาดก (๑๔๐)<br>
  ว่าด้วยกาไม่มีมันเหลว<br>
  (กาโพธิสัตว์แสดงธรรมว่า)<br>
  [๑๔๐] กาทั้งหลายมีใจหวาดผวาอยู่เป็นนิตย์<br>
  มีปกติเบียดเบียนชาวโลกทั้งมวล<br>
  เพราะฉะนั้น มันเหลวของกาทั้งหลาย<br>
  ผู้เป็นญาติของข้าพเจ้าจึงไม่มี<br>
  กากชาดกที่ ๑๐ จบ<br>
  อสัมปทานวรรคที่ ๑๔ จบ</p>
<p> รวมชาดกที่มีในวรรคนี้ คือ<br>
  ๑. อสัมปทานชาดก   ๒. ปัญจภีรุกชาดก<br>
  ๓. ฆตาสนชาดก   ๔. ฌานโสธนชาดก<br>
  ๕. จันทาภชาดก   ๖. สุวัณณหังสชาดก<br>
  ๗. พัพพุชาดก   ๘. โคธชาดก<br>
  ๙. อุภโตภัฏฐชาดก  ๑๐. กากชาดก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๗ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๕. กกัณฏกวรรค ๓. วิโรจนชาดก
    (๑๔๓)<br>
  ๑๕. กกัณฏกวรรค<br>
  หมวดว่าด้วยกิ้งก่า<br>
  ๑. โคธชาดก (๑๔๑)<br>
  ว่าด้วยตระกูลเหี้ยประสบความพินาศ<br>
  (พญาเหี้ยโพธิสัตว์เมื่อจะหนีไปทางปล่องลม จึงกล่าวว่า)<br>
  [๑๔๑] บุคคลคบหาคนชั่วย่อมไม่ประสบความสุขเลย<br>
  เหมือนตระกูลเหี้ยทำตนเองให้ประสบความวอดวายเพราะกิ้งก่า<br>
  โคธชาดกที่ ๑ จบ</p>
<p> ๒. สิงคาลชาดก (๑๔๒)<br>
  ว่าด้วยสุนัขจิ้งจอกโพธิสัตว์<br>
  (สุนัขจิ้งจอกโพธิสัตว์กล่าวติเตียนนักเลงว่า)<br>
  [๑๔๒] เหตุที่ท่านนอนลวงเหมือนคนตายนั้นรู้ได้ยาก<br>
  ไม้พลองของท่านเมื่อข้าพเจ้าคาบที่ปลายลากมาก็ไม่หลุดจากมือ<br>
  สิงคาลชาดกที่ ๒ จบ</p>
<p> ๓. วิโรจนชาดก (๑๔๓)<br>
  ว่าด้วยคนถูกเยาะเย้ยว่ารุ่งเรือง<br>
  (พญาไกรสรราชสีห์โพธิสัตว์กล่าวกะสุนัขจิ้งจอกว่า)<br>
  [๑๔๓] มันสมองของเจ้าทะลักออกมา<br>
  กระหม่อมของเจ้าก็ถูกทำลาย<br>
  ซี่โครงของเจ้าก็หักหมด<br>
  วันนี้ เจ้าช่างรุ่งโรจน์เหลือเกิน<br>
  วิโรจนชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๘ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๕. กกัณฏกวรรค ๖. กากชาดก (๑๔๖)<br>
  ๔. นังคุฏฐชาดก (๑๔๔)<br>
  ว่าด้วยการบูชาไฟด้วยหางวัว<br>
  (พราหมณ์บำเรอไฟผู้เป็นโพธิสัตว์เข้าใจว่าการบูชาไฟไม่มีประโยชน์ จึงกล่าวว่า)<br>
  [๑๔๔] ไฟอสัตบุรุษ การที่เราบูชาเจ้าด้วยหางนั้นก็มากพอแล้ว<br>
  วันนี้ เนื้อไม่มีสำหรับเจ้าผู้ชอบเนื้อ<br>
  ขอท่านผู้เจริญจงรับเอาเพียงหางเถิด<br>
  นังคุฏฐชาดกที่ ๔ จบ</p>
<p> ๕. ราธชาดก (๑๔๕)<br>
  ว่าด้วยลูกนกแขกเต้าราธะ<br>
  (นกแขกเต้าโพธิสัตว์ได้กล่าวเตือนน้องราธะว่า)<br>
  [๑๔๕] พ่อราธะ เจ้ายังไม่รู้ว่า<br>
  คนที่ยังไม่มาในปฐมยามมีประมาณเท่าไร<br>
  เจ้าพูดเพ้อเจ้ออย่างโง่ ๆ ไปเอง<br>
  ในเมื่อแม่โกสิยายนีหมดความเยื่อใยในบิดาของเราแล้ว<br>
  ราธชาดกที่ ๕ จบ</p>
<p> ๖. กากชาดก (๑๔๖)<br>
  ว่าด้วยกาวิดน้ำด้วยจะงอยปาก<br>
  (ฝูงกาปรึกษากันแล้วพูดว่าไม่สามารถจะทำทะเลให้แห้งได้ จึงกล่าวว่า)<br>
  [๑๔๖] คางของพวกเราล้าแล้วหนอ ปากก็ซีดเซียว<br>
  พวกเราพากันวิดอยู่ก็ไม่อาจทำให้น้ำแห้งได้<br>
  ห้วงน้ำใหญ่ก็ยังคงเต็มอยู่เช่นเดิม<br>
  กากชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๕๙ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๕. กกัณฏกวรรค ๙. เอกปัณณชาดก
    (๑๔๙)<br>
  ๗. ปุปผรัตตชาดก (๑๔๗)<br>
  ว่าด้วยผ้าที่ย้อมด้วยดอกคำ<br>
  (คนเข็ญใจไม่ใส่ใจถึงความทุกข์ของตน นึกถึงแต่หญิงคนรักนั้นอย่างเดียว<br>
  จึงรำพึงถึงโอกาสที่พลาดไปว่า)<br>
  [๑๔๗] การที่ถูกเสียบแทงด้วยหลาว<br>
  และการที่กาจิกข้าพเจ้านี้หาเป็นทุกข์แก่ข้าพเจ้าไม่<br>
  การที่นางเนื้อทองจักไม่ได้นุ่งห่มผ้าที่ย้อมด้วยดอกคำ<br>
  เที่ยวงานตลอดคืนกลางเดือน ๑๒ โน้นซิเป็นทุกข์ของข้าพเจ้า<br>
  ปุปผรัตตชาดกที่ ๗ จบ</p>
<p> ๘. สิงคาลชาดก (๑๔๘)<br>
  ว่าด้วยสุนัขจิ้งจอกเข้าไปในซากช้าง<br>
  (สุนัขจิ้งจอกโพธิสัตว์ติดอยู่ในท้องช้างตายเกิดความสังเวช จึงกล่าวว่า)<br>
  [๑๔๘] ไม่เอาอีกแล้ว ไม่เอาอีกแล้ว<br>
  เราจะไม่เข้าไปในซากช้างอีก<br>
  เพราะในเวลาที่เข้าไปอยู่ในซากช้างนี้ เรากลัวแทบตาย<br>
  สิงคาลชาดกที่ ๘ จบ</p>
<p> ๙. เอกปัณณชาดก (๑๔๙)<br>
  ว่าด้วยต้นไม้มีด้านละใบ<br>
  (ทุฏฐราชกุมารเข้าใจต้นสะเดาว่าจะฆ่ามนุษย์ได้ จึงถอนหน่อสะเดาขยี้จน<br>
  แหลกแล้ว ตรัสว่า)<br>
  [๑๔๙] ต้นไม้นี้มีใบด้านละใบ จากพื้นดินสูงยังไม่ถึง ๔ องคุลี<br>
  ผลมีรสเช่นกับยาพิษ เมื่อโตขึ้นจะเป็นเช่นไรหนอ<br>
  เอกปัณณชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๐ }</span></p><hr><p>
  พระสุตตันตปิฎก ขุททกนิกาย ชาดก [๑. เอกกนิบาต] ๑๕. กกัณฏกวรรค รวมชาดกที่มีในวรรค<br>
  ๑๐. สัญชีวชาดก (๑๕๐)<br>
  ว่าด้วยสัญชีวมาณพตาย<br>
  (อาจารย์ทิศาปาโมกข์โพธิสัตว์เรียกมาณพมาเตือนว่า)<br>
  [๑๕๐] ผู้ใดยกย่องและคบหาคนชั่ว<br>
  คนชั่วย่อมกระทำผู้นั้นให้เป็นเหยื่อ<br>
  เหมือนเสือโคร่งที่สัญชีวมาณพทำให้ฟื้นขึ้น<br>
  แล้วทำสัญชีวมาณพให้เป็นเหยื่อ<br>
  สัญชีวชาดกที่ ๑๐ จบ กกัณฏกวรรคที่ ๑๕ จบ</p>
<p> รวมชาดกที่มีในวรรคนี้ คือ<br>
  ๑. โคธชาดก   ๒. สิงคาลชาดก<br>
  ๓. วิโรจนชาดก   ๔. นังคุฏฐชาดก<br>
  ๕. ราธชาดก   ๖. กากชาดก<br>
  ๗. ปุปผรัตตชาดก   ๘. สิงคาลชาดก<br>
  ๙. เอกปัณณชาดก  ๑๐. สัญชีวชาดก<br>
  อุปริปัณณาสก์ จบ</p>
<p> รวมวรรคที่มีในนิบาตนี้ คือ<br>
   ๑. อปัณณกวรรค   ๒. สีลวรรค<br>
   ๓. กุรุงควรรค   ๔. กุลาวกวรรค<br>
   ๕. อัตถกามวรรค   ๖. อาสิงสวรรค<br>
   ๗. อิตถีวรรค   ๘. วรุณวรรค<br>
   ๙. อปายิมหวรรค  ๑๐. ลิตตวรรค<br>
  ๑๑. ปโรสตวรรค  ๑๒. หังสิวรรค<br>
  ๑๓. กุสนาฬิวรรค  ๑๔. อสัมปทานวรรค<br>
  ๑๕. กกัณฏกวรรค <br>
  ชาดกที่ประดับเอกกนิบาต จบ<br>
  เอกกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๑ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑. ทัฬหวรรค ๒. สิงคาลชาดก (๑๕๒)<br>
  ๒. ทุกนิบาต<br>
  ๑. ทัฬหวรรค<br>
  หมวดว่าด้วยความกระด้าง<br>
  ๑. ราโชวาทชาดก (๑๕๑)<br>
  ว่าด้วยพระราโชวาท<br>
  (นายสารถีของพระเจ้าพัลลิกะกล่าวอวดพระเกียรติคุณพระราชาของตนว่า)<br>
  [๑] พระเจ้าพัลลิกะทรงขจัดคนกระด้างด้วยความกระด้าง<br>
  ทรงชนะคนอ่อนโยนด้วยความอ่อนโยน<br>
  ทรงชนะคนดีด้วยความดี ทรงชนะคนไม่ดีด้วยความไม่ดี<br>
  พระราชาองค์นี้เป็นเช่นนี้ นายสารถี<br>
  ท่านจงหลีกทางถวายพระราชาของเราเถิด<br>
  (นายสารถีของพระเจ้าพาราณสีกล่าวพระเกียรติคุณพระราชาของตนว่า)<br>
  [๒] พระเจ้ากรุงพาราณสีทรงชนะคนโกรธด้วยความไม่โกรธ<br>
  ทรงชนะคนไม่ดีด้วยความดี ทรงชนะคนตระหนี่ด้วยการให้<br>
  ทรงชนะคนพูดเหลาะแหละด้วยคำสัตย์<br>
  พระราชาองค์นี้เป็นเช่นนี้ นายสารถี<br>
  ท่านจงหลีกทางถวายพระราชาของเราเถิด<br>
  ราโชวาทชาดกที่ ๑ จบ</p>
<p> ๒. สิงคาลชาดก (๑๕๒)<br>
  ว่าด้วยเหตุที่ทำให้สุนัขจิ้งจอกตาย<br>
  (ราชสีห์โพธิสัตว์เห็นพี่ชายทั้ง ๖ ตาย จึงกล่าวว่า)<br>
  [๓] การงานเหล่านั้นย่อมทำบุคคลผู้มิได้พิจารณา<br>
  ทำด้วยความรีบร้อนให้เดือดร้อนเหมือนกลืนของร้อนเข้าไปในปาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๒ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑. ทัฬหวรรค ๑. ทัฬหวรรค ๔. อุรคชาดก
    (๑๕๔)<br>
  (พระศาสดาตรัสเหตุที่สุนัขจิ้งจอกตายว่า)<br>
  [๔] ราชสีห์ได้บันลือสีหนาทไปทั่วภูเขาเงิน<br>
  สุนัขจิ้งจอกที่อาศัยอยู่ในภูเขาเงิน<br>
  ได้ยินเสียงกึกก้องของราชสีห์<br>
  เกิดความกลัวความสะดุ้งจนหัวใจแตกตาย<br>
  สิงคาลชาดกที่ ๒ จบ</p>
<p> ๓. สูกรชาดก (๑๕๓)<br>
  ว่าด้วยสุกรท้าราชสีห์<br>
  (สุกรเมื่อจะท้าราชสีห์โพธิสัตว์ให้ต่อสู้กัน จึงกล่าวว่า)<br>
  [๕] นี่สหาย เราก็มี ๔ เท้า ถึงท่านก็มี ๔ เท้า<br>
  จงกลับมาก่อนสหาย ท่านกลัวหรือ จึงได้หนีไป<br>
  (ราชสีห์โพธิสัตว์กล่าวตอบว่า)<br>
  [๖] นี่เจ้าสุกรผู้สหาย เจ้ามีเนื้อตัวไม่สะอาด<br>
  ขนก็เหม็นเน่า มีกลิ่นเหม็นคลุ้งกระจายไป<br>
  ถ้าเจ้าต้องการจะสู้รบกับเรา เราขอยกชัยชนะให้เจ้า<br>
  สูกรชาดกที่ ๓ จบ</p>
<p> ๔. อุรคชาดก (๑๕๔)<br>
  ว่าด้วยงูมีคุณธรรมสูง<br>
  (พญาครุฑเรียกพระโพธิสัตว์มาประกาศให้ทราบว่า จักจับพญานาควักกละกิน<br>
  จึงกล่าวว่า)<br>
  [๗] พญานาคผู้ประเสริฐกว่างูทั้งหลายต้องการจะพ้นจากข้าพเจ้า<br>
  จึงได้แปลงกายเป็นแก้วมณี เข้าไปอยู่ในผ้าเปลือกไม้นี้<br>
  ก็ข้าพเจ้าเป็นผู้มีความเคารพยำเกรงเพศอันประเสริฐของท่าน<br>
  ถึงจะหิวก็ไม่สามารถที่จะจับพญานาคตัวนั้นกินได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๓ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑. ทัฬหวรรค ๖. อลีนจิตตชาดก (๑๕๖)<br>
  (พระโพธิสัตว์ดาบสกล่าวชมเชยพญาครุฑว่า)<br>
  [๘] เธอนั้นเป็นผู้เคารพยำเกรงเพศอันประเสริฐ<br>
  ถึงจะหิวก็ไม่อาจที่จะคร่าพญานาคตัวนั้นมากินได้<br>
  ขอเธอนั้นจงเป็นผู้อันพรหมรักษาคุ้มครองแล้ว<br>
  จงดำรงชีวิตอยู่สิ้นกาลนาน<br>
  อนึ่ง ภักษาทิพย์จงปรากฏมีแก่เธอ<br>
  อุรคชาดกที่ ๔ จบ</p>
<p> ๕. ภัคคชาดก (๑๕๕)<br>
  ว่าด้วยบิดาพระโพธิสัตว์ชื่อภัคคะ<br>
  (พราหมณ์โพธิสัตว์เห็นยักษ์ลงมา จึงกล่าวปรารภกับบิดาว่า)<br>
  [๙] พ่อภัคคะ ขอพ่อจงมีชีวิตอยู่ถึง ๑๒๐ ปี<br>
  ขอพวกปีศาจจงอย่าได้กินผมเลย<br>
  ขอพ่อจงมีชีวิตอยู่ถึง ๑๒๐ ปีเถิด<br>
  (พระโพธิสัตว์เห็นยักษ์ลงมาหาบุตร จึงกล่าวปรารภกับบุตรว่า)<br>
  [๑๐] แม้เจ้าก็จงมีชีวิตอยู่ถึง ๑๒๐ ปี<br>
  ขอพวกปีศาจจงกินยาพิษ<br>
  ขอเจ้าจงมีชีวิตอยู่ถึง ๑๒๐ ปีเถิด<br>
  ภัคคชาดกที่ ๕ จบ</p>
<p> ๖. อลีนจิตตชาดก (๑๕๖)<br>
  ว่าด้วยพระเจ้าอลีนจิต<br>
  (พระศาสดาทรงนำเรื่องอดีตนี้มาได้ตรัสพระคาถาเหล่านี้ว่า)<br>
  [๑๑] เสนาหมู่ใหญ่อาศัยพระเจ้าอลีนจิต มีใจร่าเริง<br>
  ได้จับเป็นพระเจ้าโกศลผู้ไม่ทรงอิ่มราชสมบัติของตน ฉันใด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๔ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑. ทัฬหวรรค ๗. คุณชาดก (๑๕๗)<br>
  [๑๒] ภิกษุผู้ถึงพร้อมด้วยนิสัย๑ ปรารภความเพียร<br>
  เจริญกุศลธรรมเพื่อบรรลุนิพพานอันเป็นแดนเกษมจากโยคะ<br>
  พึงบรรลุธรรมอันเป็นที่สิ้นไปแห่งสังโยชน์ทั้งปวงโดยลำดับ ฉันนั้น<br>
  อลีนจิตตชาดกที่ ๖ จบ</p>
<p> ๗. คุณชาดก (๑๕๗)<br>
  ว่าด้วยมิตรธรรม<br>
  (สุนัขจิ้งจอกฟังคำของนางสุนัขจิ้งจอกแล้วจึงเข้าไปหาราชสีห์โพธิสัตว์ บอกเหตุ<br>
  ที่ภรรยาและบุตรของราชสีห์รบกวนแล้วว่า)<br>
  [๑๓] ผู้มีอำนาจย่อมขับไล่ผู้น้อยตามความพอใจของตน<br>
  นี้เป็นธรรมดาของผู้มีกำลัง<br>
  นางมฤคีผู้มีเขี้ยวแหลมคมบันลือสีหนาท<br>
  คุกคามบุตรและภรรยาของข้าพเจ้า<br>
  ขอท่านจงทราบอย่างนี้<br>
  ที่พึ่งของพวกเรามีภัยเกิดขึ้นแล้ว<br>
  (ราชสีห์โพธิสัตว์กล่าวเตือนนางราชสีห์ว่า)<br>
  [๑๔] ถึงแม้ว่ามิตรจะมีกำลังด้อยกว่า<br>
  แต่ดำรงอยู่ในมิตรธรรม<br>
  เขาชื่อว่าเป็นญาติ เป็นเผ่าพันธุ์<br>
  เป็นมิตร และเป็นเพื่อนของเรา<br>
  นี่นางผู้มีเขี้ยวแหลมคม<br>
  เจ้าอย่าได้ดูหมิ่นสุนัขจิ้งจอกผู้ให้ชีวิตแก่เราอีกเลย<br>
  คุณชาดกที่ ๗ จบ<br><br>เชิงอรรถ :<br>
  ๑ คำว่า ถึงพร้อมด้วยนิสัย หมายถึงการได้พระพุทธเจ้า สาวกของพระพุทธเจ้า หรือพระปัจเจกพุทธเจ้า<br>
  เป็นที่อาศัย (ขุ.ชา.อ. ๓/๑๒/๒๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๕ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑. ทัฬหวรรค ๙. โมรชาดก (๑๕๙)<br>
  ๘. สุหนุชาดก (๑๕๘)<br>
  ว่าด้วยพฤติกรรมของม้าสุหนุ<br>
  (อำมาตย์สำเร็จราชกิจโพธิสัตว์ได้กราบทูลพระราชาถึงพฤติกรรมของม้าว่า)<br>
  [๑๕] การที่ม้าพยศสุหนุกับม้าพยศโสณะ<br>
  กระทำความสนิทสนมกันไม่ใช่เรื่องผิดปกติ<br>
  ม้าโสณะเป็นเช่นใด แม้ม้าสุหนุก็เป็นเช่นนั้น<br>
  ม้าโสณะมีอารมณ์ฉุนเฉียวเช่นใด<br>
  ม้าสุหนุก็มีอารมณ์ฉุนเฉียวเช่นนั้น<br>
  [๑๖] ม้าทั้ง ๒ ตัวมีปกติวิ่งพล่านไปด้วยอารมณ์<br>
  คึกคะนองชอบกัดเชือกล่ามตัวเองเป็นนิตย์พอ ๆ กัน<br>
  ความชั่วเข้ากันได้กับความชั่ว<br>
  ความไม่สงบเข้ากันได้กับความไม่สงบ<br>
  สุหนุชาดกที่ ๘ จบ</p>
<p> ๙. โมรชาดก (๑๕๙)<br>
  ว่าด้วยนกยูง<br>
  (นกยูงทองโพธิสัตว์เมื่อจะผูกมนต์เพื่อรักษาป้องกันตัวก่อนออกหากิน ได้<br>
  กล่าวคาถานี้ว่า)<br>
  [๑๗] ดวงตาของโลก<br>
  เป็นเจ้าแห่งแสงสว่างอย่างเอก<br>
  กำลังอุทัยทอแสงเรืองรองสว่างไปทั่วปฐพี<br>
  เพราะเหตุนั้น ข้าพเจ้าขอน้อมไหว้พระอาทิตย์นั้น<br>
  ซึ่งทอแสงเรืองรองสว่างไปทั่วปฐพี<br>
  วันนี้ ข้าพเจ้าได้ท่านคุ้มครองแล้ว<br>
  พึงอยู่เป็นสุขตลอดวัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๖ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑. ทัฬหวรรค ๙. โมรชาดก (๑๕๙)<br>
  พราหมณ์เหล่าใดถึงฝั่งแห่งพระเวทในธรรมทั้งมวล<br>
  ขอพราหมณ์เหล่านั้นจงรับความนอบน้อมของข้าพเจ้า<br>
  และขอจงคุ้มครองข้าพเจ้า<br>
  ข้าพเจ้าขอนอบน้อมพระพุทธเจ้าทั้งหลาย<br>
  พระโพธิญาณของพระพุทธเจ้าเหล่านั้น<br>
  พระพุทธเจ้าทั้งหลายผู้หลุดพ้นแล้ว<br>
  และวิมุตติธรรมของพระพุทธเจ้าผู้หลุดพ้นแล้วเหล่านั้น<br>
  นกยูงนั้นเจริญพระปริตรนี้แล้วจึงเที่ยวแสวงหาอาหาร<br>
  (นกยูงทองนั้น เมื่อกลับที่พักในเวลาเย็น ได้กล่าวคาถานี้ว่า)<br>
  [๑๘] ดวงตาของโลกนี้<br>
  เป็นเจ้าแห่งแสงสว่างอย่างเอก<br>
  ทอแสงเรืองรองสว่างไปทั่วปฐพี อัสดงคตแล้ว<br>
  เพราะเหตุนั้น ข้าพเจ้าขอน้อมไหว้พระอาทิตย์นั้น<br>
  ซึ่งทอแสงเรืองรองสว่างไปทั่วปฐพี<br>
  วันนี้ ข้าพเจ้าได้ท่านคุ้มครองแล้ว<br>
  พึงอยู่เป็นสุขตลอดคืน<br>
  พราหมณ์เหล่าใดถึงฝั่งแห่งพระเวทในธรรมทั้งมวล<br>
  ขอพราหมณ์เหล่านั้นจงรับความนอบน้อมของข้าพเจ้า<br>
  และขอจงคุ้มครองข้าพเจ้า<br>
  ข้าพเจ้าขอนอบน้อมพระพุทธเจ้าทั้งหลาย<br>
  พระโพธิญาณของพระพุทธเจ้าเหล่านั้น<br>
  พระพุทธเจ้าทั้งหลายผู้หลุดพ้นแล้ว<br>
  และวิมุตติธรรมแห่งพระพุทธเจ้าผู้หลุดพ้นแล้วเหล่านั้น<br>
  นกยูงนั้นเจริญพระปริตรนี้แล้วจึงอยู่ในที่อยู่ของตน<br>
  โมรชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๗ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑. ทัฬหวรรค รวมชาดกที่มีในวรรค<br>
  ๑๐. วินีลกชาดก (๑๖๐)<br>
  ว่าด้วยกาวินีลกะ<br>
  (กาวินีลกะกำลังไปทางอากาศเห็นพระเจ้ากรุงวิเทหะประทับบนรถซึ่งเทียมด้วย<br>
  ม้าสินธพ ๔ ตัว จึงกล่าวว่า)<br>
  [๑๙] ม้าอาชาไนยกำลังพาพระเจ้าวิเทหะ<br>
  ผู้ครองกรุงมิถิลาเสด็จไป<br>
  เหมือนหงส์ ๒ ตัวกำลังพาเราผู้ชื่อวินีลกะไป<br>
  (พ่อพญาหงส์ได้ฟังเรื่องที่ลูกทั้ง ๒ เล่าให้ฟัง ก็โกรธตวาดลูกกาวินีลกะว่า)<br>
  [๒๐] นี่เจ้าวินีลกะ เจ้ามาอยู่อาศัยซอกเขา<br>
  อันมิใช่พื้นเพเดิมของเจ้า<br>
  เจ้าจงไปอยู่อาศัยชายหมู่บ้านเถิด<br>
  ที่นั่นเป็นที่อยู่อาศัยของแม่เจ้า<br>
  วินีลกชาดกที่ ๑๐ จบ<br>
  ทัฬหวรรคที่ ๑ จบ</p>
<p> รวมชาดกที่มีในวรรคนี้ คือ<br>
  ๑. ราโชวาทชาดก   ๒. สิงคาลชาดก<br>
  ๓. สูกรชาดก   ๔. อุรคชาดก<br>
  ๕. ภัคคชาดก   ๖. อลีนจิตตชาดก<br>
  ๗. คุณชาดก   ๘. สุหนุชาดก<br>
  ๙. โมรชาดก  ๑๐. วินีลกชาดก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๘ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๒. สันถววรรค ๒. สันถวชาดก (๑๖๒)<br>
  ๒. สันถววรรค<br>
  หมวดว่าด้วยความสนิทสนม<br>
  ๑. อินทสมานโคตตชาดก (๑๖๑)<br>
  ว่าด้วยอินทสมานโคตรดาบส<br>
  (ดาบสโพธิสัตว์บอกดาบสที่ไม่ควรทำความคลุกคลีกับคนชั่วว่า)<br>
  [๒๑] บุคคลไม่ควรทำความสนิทสนมกับคนชั่ว<br>
  บุคคลผู้ประเสริฐรู้ประโยชน์ชัดอยู่<br>
  ก็ไม่ควรทำความสนิทสนมกับบุคคลผู้ไม่ประเสริฐ<br>
  เพราะว่า บุคคลผู้ไม่ประเสริฐถึงแม้จะอยู่ร่วมกันเป็นเวลานาน<br>
  ก็ยังทำความชั่วเหมือนช้างได้ฆ่าอินทสมานโคตรดาบส<br>
  [๒๒] บุคคลรู้บุคคลใดว่า ผู้นี้เช่นเดียวกับเราด้วยศีล ปัญญา และสุตะ<br>
  พึงกระทำไมตรีกับบุคคลเช่นนั้นแหละ<br>
  เพราะการสมาคมกับสัตบุรุษเป็นความสุขโดยแท้<br>
  อินทสมานโคตตชาดกที่ ๑ จบ</p>
<p> ๒. สันถวชาดก (๑๖๒)<br>
  ว่าด้วยการสนิทสนม<br>
  (พราหมณ์โพธิสัตว์ตกใจกลัวที่บรรณศาลาถูกไฟไหม้กล่าวว่า)<br>
  [๒๓] สิ่งอื่นที่จะชั่วช้าไปกว่าความสนิทสนมกับคนชั่วไม่มี<br>
  เพราะไฟนี้อันเราให้อิ่มหนำด้วยเนยใสและข้าวปายาสแล้ว<br>
  ก็ยังเผาบรรณศาลาที่เรากระทำได้แสนยาก<br>
  (พระโพธิสัตว์ดำริว่าความสนิทสนมกับสัตบุรุษเป็นสิ่งประเสริฐ จึงกล่าวว่า)<br>
  [๒๔] สิ่งอื่นที่จะประเสริฐไปกว่าความสนิทสนมกับสัตบุรุษไม่มี<br>
  แม่เนื้อสามายังเลียปากราชสีห์ เสือโคร่ง<br>
  และเสือเหลืองได้เพราะความสนิทสนม<br>
  สันถวชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๖๙ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๒. สันถววรรค ๔. คิชฌชาดก (๑๖๔)<br>
  ๓. สุสีมชาดก (๑๖๓)<br>
  ว่าด้วยพระเจ้าสุสีมะ<br>
  (พราหมณ์ปุโรหิตโพธิสัตว์ของพระเจ้าสุสีมะ กราบทูลเรื่องที่ได้ทราบข่าวมาว่า)<br>
  [๒๕] ข้าแต่พระองค์ผู้ทรงพระนามว่าสุสีมะ ช้างดำมีงาขาว<br>
  ของพระองค์เหล่านี้ ๑๐๐ กว่าเชือก ประดับด้วยข่ายทองคำ<br>
  พระเจ้าสุสีมะ พระองค์ยังทรงระลึกถึงการกระทำของพระชนก<br>
  และพระอัยยกาของพระองค์หรือ จึงตรัสว่า<br>
  เราจะให้ช้างเหล่านั้นแก่พราหมณ์เหล่าอื่น พระเจ้าข้า<br>
  (พระเจ้าสุสีมะทรงสดับคำของพระโพธิสัตว์แล้วตรัสว่า)<br>
  [๒๖] นี่พ่อมาณพ ช้างดำมีงาขาวของเราเหล่านี้<br>
  ๑๐๐ กว่าเชือก ประดับด้วยข่ายทองคำ<br>
  เรายังระลึกถึงการกระทำของพระบิดาและพระอัยยกา<br>
  จึงพูดว่า เราจะให้ช้างเหล่านั้นแก่พราหมณ์เหล่าอื่น<br>
  สุสีมชาดกที่ ๓ จบ</p>
<p> ๔. คิชฌชาดก (๑๖๔)<br>
  ว่าด้วยสายตานกแร้ง<br>
  (พระเจ้าพรหมทัตตรัสถามพญาแร้งโพธิสัตว์ว่า)<br>
  [๒๗] ธรรมดานกแร้งย่อมเห็นซากศพได้ไกลถึงร้อยโยชน์มิใช่หรือ<br>
  เพราะเหตุไร เจ้าแม้มาใกล้ข่ายและบ่วงแล้วก็ไม่รู้<br>
  (พญาแร้งโพธิสัตว์กราบทูลว่า)<br>
  [๒๘] เมื่อใดสัตว์มีความเสื่อมในขณะจะสิ้นชีวิต<br>
  เมื่อนั้นถึงจะมาใกล้ข่ายและบ่วงก็ไม่รู้<br>
  คิชฌชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗๐ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๒. สันถววรรค ๖. อุปสาฬหกชาดก (๑๖๖)<br>
  ๕. นกุลชาดก (๑๖๕)<br>
  ว่าด้วยพังพอน<br>
  (ฤๅษีโพธิสัตว์เห็นพังพอนกลับมา จึงกล่าวว่า)<br>
  [๒๙] นี่เจ้าพังพอนผู้เกิดในครรภ์<br>
  ท่านเชื่อมสัมพันธ์กับงูที่เป็นศัตรู<br>
  ยังจะนอนแยกเขี้ยวอยู่ ภัยนั้นมีมาแต่ไหนหนอ<br>
  (พังพอนตอบว่า)<br>
  [๓๐] ในศัตรูบุคคลพึงระแวงไว้ก่อน แม้ในมิตรก็ไม่พึงวางใจ<br>
  ภัยที่เกิดขึ้นจากคนไม่มีภัยย่อมกัดกร่อนจนถึงโคนราก<br>
  นกุลชาดกที่ ๕ จบ</p>
<p> ๖. อุปสาฬหกชาดก (๑๖๖)<br>
  ว่าด้วยพราหมณ์อุปสาฬหกะ<br>
  (พราหมณ์โพธิสัตว์ตอบปัญหาของมาณพ กำหนดด้วยปุพเพนิวาสญาณแล้ว<br>
  จึงกล่าวว่า)<br>
  [๓๑] พราหมณ์ชื่ออุปสาฬหกะ จำนวน ๑๔,๐๐๐ คน<br>
  ได้ถูกพวกญาติเผาในสถานที่นี้<br>
  สถานที่ไม่เคยมีคนตายไม่มีในโลก<br>
  [๓๒] สัจจะ ธรรมะ อหิงสา<br>
  สัญญมะ และทมะมีอยู่ในผู้ใด<br>
  พระอริยะเจ้าทั้งหลายย่อมคบหาบุคคลเช่นนั้น<br>
  (เพราะ)คุณธรรมชื่อว่าไม่ตายในโลก<br>
  อุปสาฬหกชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗๑ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๒. สันถววรรค ๘. สกุณัคฆิชาดก (๑๖๘)<br>
  ๗. สมิทธิชาดก (๑๖๗)<br>
  ว่าด้วยเทพธิดาหลงรักพระสมิทธิโพธิสัตว์<br>
  (เทพธิดาประเล้าประโลมพราหมณ์โพธิสัตว์ว่า)<br>
  [๓๓] ภิกษุ ท่านยังมิได้บริโภคกามคุณเลย<br>
  กลับมาเที่ยวภิกขาจารเสียนี่<br>
  ก็ท่านบริโภคกามคุณเสียก่อนแล้ว<br>
  จึงเที่ยวภิกขาจารจะไม่ดีหรือ<br>
  ภิกษุ ท่านจงบริโภคกามคุณเสียก่อนเถิด<br>
  แล้วจึงเที่ยวภิกขาจาร<br>
  ขอเวลาบริโภคกามคุณอย่าได้ล่วงเลยท่านไปเสียเลย<br>
  (พราหมณ์โพธิสัตว์กล่าวคาถาที่ ๒ ว่า)<br>
  [๓๔] เราไม่รู้เวลาตายของตนเลย<br>
  เวลาตายปิดบังอยู่ยังไม่ปรากฏ<br>
  เพราะฉะนั้น เราจึงไม่บริโภคกามมาเที่ยวภิกขาจารอยู่<br>
  ขอเวลาบำเพ็ญสมณธรรมอย่าได้ล่วงเลยเราไปเลย<br>
  สมิทธิชาดกที่ ๗ จบ</p>
<p> ๘. สกุณัคฆิชาดก (๑๖๘)<br>
  ว่าด้วยเหยี่ยวนกเขาหลงกลนกมูลไถ<br>
  (พระศาสดาทรงแสดงเรื่องเหยี่ยวนกเขากับนกมูลไถในอดีตแล้วตรัสเรื่องโคจร<br>
  ของภิกษุว่า)<br>
  [๓๕] เหยี่ยวนกเขาโฉบลงเต็มแรงด้วยหมายใจว่า<br>
  จะจับเอานกมูลไถที่อยู่ในที่หากิน<br>
  โฉบลงอย่างฉับพลัน<br>
  เพราะเหตุนั้น จึงถึงความตาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗๒ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๒. สันถววรรค ๑๐. กกัณฏกชาดก (๑๗๐)<br>
  (เมื่อเหยี่ยวนกเขาตายแล้ว นกมูลไถจึงออกมายืนบนอกของเหยี่ยวนกเขา<br>
  เปล่งอุทานว่า)<br>
  [๓๖] เรานั้นเป็นผู้ถึงพร้อมด้วยอุบาย<br>
  ยินดีแล้วในที่หากินอันเป็นเขตแห่งบิดา<br>
  เห็นประโยชน์ของตนอยู่<br>
  เป็นผู้ปราศจากศัตรู ย่อมเบิกบานใจ<br>
  สกุณัคฆิชาดกที่ ๘ จบ</p>
<p> ๙. อรกชาดก (๑๖๙)<br>
  ว่าด้วยศาสดาอรกะสอนการแผ่เมตตา<br>
  (พราหมณ์โพธิสัตว์บวชเป็นฤๅษี เมื่อจะสอนหมู่ฤๅษี จึงได้ประกาศอานิสงส์<br>
  ของเมตตาว่า)<br>
  [๓๗] ผู้ใดอนุเคราะห์ชาวโลกทั้งมวลด้วยเมตตาจิตหาประมาณมิได้<br>
  ทั้งเบื้องบน เบื้องต่ำ และเบื้องขวาง๑โดยประการทั้งปวง<br>
  [๓๘] จิตเกื้อกูลหาประมาณมิได้ เป็นจิตบริบูรณ์อันผู้นั้นอบรมดีแล้ว<br>
  กรรมใดที่เขาบำเพ็ญแล้วพอประมาณ<br>
  กรรมนั้นจักไม่เหลืออยู่ในจิตของเขานั้น<br>
  อรกชาดกที่ ๙ จบ</p>
<p> ๑๐. กกัณฏกชาดก (๑๗๐)<br>
  ว่าด้วยกิ้งก่าได้ทรัพย์<br>
  (พระราชาทรงทอดพระเนตรกิริยาของกิ้งก่านั้นซึ่งไม่นอบน้อมเหมือนก่อน จึง<br>
  ตรัสถามว่า)<br><br>เชิงอรรถ :<br>
  ๑ เบื้องบน คือแต่พื้นดินจนถึงพรหมโลกชั้นเนวสัญญานาสัญญายตนะ เบื้องต่ำ คือแต่พื้นดินถึงอุสสทนรก<br>
  ใต้พื้นดิน เบื้องขวาง คือในโลกมนุษย์อันหาประมาณมิได้ (ขุ.ชา.อ. ๓/๓๗/๖๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗๓ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๓. กัลยาณวรรค ๓. มักกฏชาดก (๑๗๓)<br>
  [๓๙] กิ้งก่าบนยอดเสาค่ายตัวนี้ไม่ลงมาอ่อนน้อมเหมือนวันก่อน<br>
  ท่านมโหสธบัณฑิต ท่านรู้ไหมว่า<br>
  กิ้งก่ากลายเป็นสัตว์กระด้างกระเดื่องไปเพราะเหตุไร<br>
  [๔๐] กิ้งก่าได้ทรัพย์กึ่งมาสกซึ่งตนไม่เคยได้มาก่อน<br>
  จึงดูหมิ่นพระเจ้าวิเทหะผู้ครองกรุงมิถิลา<br>
  กกัณฏกชาดกที่ ๑๐ จบ<br>
  สันถววรรคที่ ๒ จบ</p>
<p> รวมชาดกที่มีในวรรคนี้ คือ<br>
  <br>
   ๑. อินทสมานโคตตชาดก  ๒. สันถวชาดก <br>
   ๓. สุสีมชาดก  ๔. คิชฌชาดก<br>
   ๕. นกุลชาดก  ๖. อุปสาฬหกชาดก<br>
   ๗. สมิทธิชาดก ๘. สกุณัคฆิชาดก<br>
   ๙. อรกชาดก  ๑๐. กกัณฏกชาดก<br>
  <br>
  ๓. กัลยาณวรรค<br>
  หมวดว่าด้วยกัลยาณธรรม<br>
  ๑. กัลยาณธัมมชาดก (๑๗๑)<br>
  ว่าด้วยผู้มีกัลยาณธรรม<br>
  (เศรษฐีโพธิสัตว์ทูลขอพระบรมราชานุญาตบวชว่า)<br>
  [๔๑] ข้าแต่พระองค์ผู้จอมชน ในกาลใด<br>
  บุคคลได้รับสมญาว่า ผู้มีกัลยาณธรรมในโลก<br>
  ในกาลนั้นนรชนผู้มีปัญญาไม่ควรให้ตนเสื่อมจากสมญานั้น<br>
  ธรรมดาสัตบุรุษถือเอาสมญานั้นเป็นธุระสำคัญแม้ด้วยหิริ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗๔ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๓. กัลยาณวรรค ๓. มักกฏชาดก (๑๗๓)<br>
  [๔๒] ข้าแต่พระองค์ผู้จอมชน สมญาว่าผู้มีกัลยาณธรรมในโลก<br>
  ข้าพระองค์ได้รับแล้วในวันนี้<br>
  ข้าพระองค์พิจารณาถึงสมญานั้นอยู่จักขอบวชในวันนี้<br>
  เพราะข้าพระองค์ไม่มีความพอใจในการบริโภคกามคุณในโลกนี้<br>
  กัลยาณธรรมชาดกที่ ๑ จบ</p>
<p> ๒. ทัททรชาดก (๑๗๒)<br>
  ว่าด้วยราชสีห์กับสุนัขจิ้งจอกที่ภูเขาเงิน<br>
  (ลูกราชสีห์โพธิสัตว์ได้ยินเสียงสุนัขจิ้งจอก จึงถามบิดาว่า)<br>
  [๔๓] ข้าแต่พ่อผู้เป็นใหญ่กว่ามฤคชาติทั้งหลาย<br>
  ใครหนอส่งเสียงดัง บันลือลั่นตลอดทั่วภูเขาเงิน<br>
  สีหะทั้งหลายก็ไม่บันลือโต้ตอบมัน<br>
  มันเป็นสัตว์อะไร<br>
  (พ่อราชสีห์โพธิสัตว์ฟังคำของลูกแล้ว จึงกล่าวว่า)<br>
  [๔๔] ลูกเอ๋ย มันคือสุนัขจิ้งจอก<br>
  เป็นสัตว์ต่ำทรามกว่ามฤคชาติทั้งหลายที่กำลังหอนอยู่<br>
  สีหะทั้งหลายรังเกียจชาติของมันจึงนั่งนิ่งเฉยอยู่<br>
  ทัททรชาดกที่ ๒ จบ</p>
<p> ๓. มักกฏชาดก (๑๗๓)<br>
  ว่าด้วยลิงปลอมเป็นดาบส<br>
  (ดาบสกุมารเห็นลิงปลอมเป็นดาบสแก่หนาวสั่นอยู่ไม่รู้ว่าเป็นลิง คิดจะให้เข้า<br>
  ไปผิงไฟในบรรณศาลา จึงพูดกับบิดาว่า)<br>
  [๔๕] ข้าแต่พ่อ พระดาบสรูปนั้นยืนพิงต้นตาลอยู่<br>
  อาศรมของเรานี้ก็มีอยู่ เราให้อาศรมเพื่อให้เขาอยู่เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗๕ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๓. กัลยาณวรรค ๗. ตินทุกชาดก (๑๗๗)<br>
  (ดาบสบิดาโพธิสัตว์ฟังคำของลูกแล้ว จึงกล่าวว่า)<br>
  [๔๖] ลูกเอ๋ย เจ้าอย่าเรียกมันมาเลย<br>
  มันเข้ามาแล้วพึงทำลายอาศรมของเรา<br>
  หน้าตาของพราหมณ์ผู้มีศีลไม่ได้เป็นเช่นนั้นหรอก<br>
  มักกฏชาดกที่ ๓ จบ</p>
<p> ๔. ทุพภิยมักกฏชาดก (๑๗๔)<br>
  ว่าด้วยลิงผู้มักประทุษร้ายมิตร<br>
  (พราหมณ์โพธิสัตว์เห็นกิริยาของลิง จึงกล่าวติเตียนว่า)<br>
  [๔๗] ข้าได้ให้น้ำอันเพียงพอแก่เจ้าผู้ถูกความร้อน<br>
  ในฤดูร้อนแผดเผา กระหายอยู่<br>
  บัดนี้ เจ้าดื่มแล้วยังกระทำเสียงเจี๊ยก ๆ อยู่อีก<br>
  การคบหากับคนชั่วไม่ประเสริฐเลย<br>
  (ลิงผู้มักประทุษร้ายมิตรได้ฟังดังนั้น จึงกล่าวผูกอาฆาตว่า)<br>
  [๔๘] ท่านเคยได้ยินหรือเคยได้เห็นมาบ้างไหมว่า<br>
  ลิงตัวไหนที่ชื่อว่าเป็นสัตว์มีศีล<br>
  บัดนี้ เราจะถ่ายอุจจาระรดศีรษะท่าน<br>
  นี้เป็นธรรมดาของเรา<br>
  ทุพภิยมักกฏชาดกที่ ๔ จบ</p>
<p> ๕. อาทิจจุปัฏฐานชาดก (๑๗๕)<br>
  ว่าด้วยลิงไหว้พระอาทิตย์<br>
  (พวกมนุษย์เห็นกิริยาของลิงผู้ทำเป็นเหมือนบำเพ็ญตบะและเหมือนจำศีล จึง<br>
  กล่าวสรรเสริญว่า)<br>
  [๔๙] เล่ากันมาว่า บรรดาสัตว์ทั้งมวล สัตว์ที่ตั้งมั่นอยู่ในศีลมีอยู่<br>
  ท่านจงดูลิงสาขะผู้ต่ำทราม มันยืนไหว้พระอาทิตย์อยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗๖ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๓. กัลยาณวรรค ๗. ตินทุกชาดก (๑๗๗)<br>
  (ฤๅษีโพธิสัตว์เห็นพวกมนุษย์พากันสรรเสริญลิง จึงกล่าวเตือนว่า)<br>
  [๕๐] ท่านทั้งหลายไม่รู้ปกติของมัน<br>
  เพราะไม่รู้จึงพากันสรรเสริญ<br>
  โรงไฟก็ถูกมันเผา<br>
  และคนโทน้ำ ๒ ลูกก็ถูกมันทำลาย<br>
  อาทิจจุปัฏฐานชาดกที่ ๕ จบ</p>
<p> ๖. กฬายมุฏฐิชาดก (๑๗๖)<br>
  ว่าด้วยลิงซัดลูกเดือยทิ้งทั้งกำมือ<br>
  (อำมาตย์โพธิสัตว์ผู้สำเร็จราชกิจกราบทูลถึงความประพฤติของลิงว่า)<br>
  [๕๑] ข้าแต่พระองค์ผู้จอมชน ลิงที่เที่ยวไปตามกิ่งไม้นี้<br>
  เป็นลิงโง่แท้ ๆ ลิงตัวนี้ไม่มีปัญญา<br>
  มันซัดลูกเดือยทั้งกำจนหมด<br>
  แล้วเที่ยวหาลูกเดือยที่ตกลงไปยังพื้นดินกินทีละเม็ด<br>
  (ครั้นพระโพธิสัตว์กราบทูลอย่างนี้แล้ว จึงกราบทูลว่า)<br>
  [๕๒] ข้าแต่มหาราช พวกเราก็ดี ชนเหล่าอื่นก็ดี<br>
  ที่มีความโลภจัด จะเสื่อมจากประโยชน์ส่วนมาก<br>
  เพราะประโยชน์ส่วนน้อยเหมือนลิงเสื่อมจากลูกเดือย<br>
  กฬายมุฏฐิชาดกที่ ๖ จบ</p>
<p> ๗. ตินทุกชาดก (๑๗๗)<br>
  ว่าด้วยอุบายกินผลมะพลับ<br>
  (ฝูงลิง ๘๐,๐๐๐ ตัวเห็นพวกมนุษย์ ตกใจกลัวตาย จึงไปบอกพญาวานร-<br>
  โพธิสัตว์ว่า)<br>
  [๕๓] พวกมนุษย์ถือคันธนูและกำลูกธนู ถือดาบอันคมกริบ<br>
  พากันล้อมพวกเราไว้ เราจักพ้นได้อย่างไรหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗๗ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๓. กัลยาณวรรค ๑๐. ทุทททชาดก (๑๘๐)<br>
  (พญาวานรโพธิสัตว์ได้ฟังคำของพวกลิงแล้วได้ปลอบว่า)<br>
  [๕๔] พวกมนุษย์มีกิจการงานมาก<br>
  ประโยชน์บางอย่างจะพึงเกิดขึ้นอย่างแน่นอน<br>
  เวลาที่จะช่วงชิงเอาผลไม้ยังมีอยู่<br>
  พวกท่านจงเคี้ยวกินผลมะพลับนั้นเถิด<br>
  ตินทุกชาดกที่ ๗ จบ</p>
<p> ๘. กัจฉปชาดก (๑๗๘)<br>
  ว่าด้วยเต่าสอนธรรม<br>
  (เต่าถูกช่างหม้อโพธิสัตว์ใช้จอบขุดทิ้งไว้บนบกได้รับเวทนา จึงได้พูดคร่ำครวญว่า)<br>
  [๕๕] เปือกตมนี้เป็นที่เกิดเป็นที่เติบโตของเรา<br>
  เพราะเหตุนั้น เราจึงได้อาศัยอยู่ในเปือกตม<br>
  เปือกตมจึงได้ทับถมเรานั้นให้ทุพพลภาพ<br>
  ท่านภัคคะ เพราะเหตุนั้น ท่านจงฟังคำของเรา<br>
  เราจะกล่าวกับท่าน<br>
  [๕๖] ในบ้านก็ตาม ในป่าก็ตาม<br>
  สถานที่ใดบุคคลได้รับความสุข<br>
  สถานที่นั้นเป็นที่เกิดเป็นที่เจริญเติบโต<br>
  ของคนที่รู้จักเหตุอันควรและไม่ควร<br>
  บุคคลมีชีวิตอยู่ได้ในสถานที่ใด พึงไป ณ สถานที่นั้น<br>
  ไม่พึงให้ที่อยู่ทำลายตนเสียเลย<br>
  กัจฉปชาดกที่ ๘ จบ</p>
<p> ๙. สตธัมมชาดก (๑๗๙)<br>
  ว่าด้วยสตธรรมมาณพ<br>
  (มาณพผู้ถือชาติสกุลบริโภคอาหารที่เป็นเดนแล้วคร่ำครวญว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗๘ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๓. กัลยาณวรรค ๑๐. ทุทททชาดก (๑๘๐)<br>
  [๕๗] อาหารที่เราบริโภคแล้วนั้นเป็นของน้อยด้วย เป็นเดนด้วย<br>
  และเขาได้ให้อาหารนั้นแก่เราโดยยากแสนยากด้วย<br>
  เรานั้นเกิดเป็นพราหมณ์ เพราะเหตุนั้น<br>
  อาหารที่เราบริโภคเข้าไปแล้วจึงได้อาเจียนออกมา<br>
  (พระศาสดาทรงแสดงเรื่องอดีตนี้แล้ว ตรัสเตือนภิกษุทั้งหลายว่า)<br>
  [๕๘] ผู้ใดละทิ้งธรรม มีชีวิตอยู่โดยอธรรม<br>
  ผู้นั้นย่อมไม่เพลิดเพลินยินดีลาภแม้ที่ตนได้มาแล้ว<br>
  เหมือนสตธรรมพราหมณ์<br>
  สตธัมมชาดกที่ ๙ จบ</p>
<p> ๑๐. ทุทททชาดก (๑๘๐)<br>
  ว่าด้วยสัตบุรุษให้ทานที่ให้ได้ยาก<br>
  (ฤๅษีโพธิสัตว์กล่าวสรรเสริญทานที่ทายกถวายด้วยจิตเลื่อมใสมีผลมากแล้ว<br>
  จึงอนุโมทนาว่า)<br>
  [๕๙] อสัตบุรุษทั้งหลายเมื่อจะให้ทานชื่อว่าให้ได้ยาก<br>
  เมื่อจะกระทำกรรมก็ชื่อว่าทำได้ยาก<br>
  ธรรมของสัตบุรุษทั้งหลายพวกอสัตบุรุษรู้ได้ยาก<br>
  และพวกอสัตบุรุษก็ทำตามได้ยาก<br>
  [๖๐] เพราะฉะนั้น สัตบุรุษและอสัตบุรุษ<br>
  จึงมีคติที่ไปจากโลกนี้ต่างกัน คือ<br>
  พวกอสัตบุรุษย่อมไปสู่นรก พวกสัตบุรุษย่อมไปสู่สวรรค์๑<br>
  ทุทททชาดกที่ ๑๐ จบ<br>
  กัลยาณวรรคที่ ๓ จบ<br><br>เชิงอรรถ :<br>
  ๑ ดู ขุ.ชา. (แปล) ๒๘/๒๒๘๖-๒๒๘๗/๕๓๗<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๗๙ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๔. อสทิสวรรค ๔. คิริทัตตชาดก (๑๘๔)<br>
  รวมชาดกที่มีในวรรคนี้ คือ<br>
  <br>
   ๑. กัลยาณธรรมชาดก   ๒. ทัททรชาดก<br>
   ๓. มักกฏชาดก   ๔. ทุพภิยมักกฏชาดก<br>
   ๕. อาทิจจุปัฏฐานชาดก   ๖. กฬายมุฏฐิชาดก<br>
   ๗. ตินทุกชาดก   ๘. กัจฉปชาดก<br>
   ๙. สตธัมมชาดก  ๑๐. ทุทททชาดก<br>
  <br>
  ๔. อสทิสวรรค<br>
  หมวดว่าด้วยอสทิสกุมาร<br>
  ๑. อสทิสชาดก (๑๘๑)<br>
  ว่าด้วยอสทิสกุมาร<br>
  (พระศาสดาตรัสเล่าเรื่องอสทิสราชกุมารโพธิสัตว์ทรงขับพระราชาเจ็ดพระนคร<br>
  ให้หนีไป ได้ชัยชนะแล้ว ผนวชเป็นฤๅษีกับภิกษุทั้งหลาย จึงตรัสพระคาถาเหล่านี้ว่า)<br>
  [๖๑] อสทิสราชบุตรทรงเป็นนักแม่นธนู<br>
  มีพลังมาก ยิงได้ไกล ยิงได้อย่างรวดเร็ว<br>
  และแม่นยำ ทำลายเป้าใหญ่ ๆ ได้<br>
  [๖๒] พระองค์ทรงทำการรบให้ข้าศึกทั้งหมดหนีไป<br>
  แต่ไม่เบียดเบียนใคร ๆ<br>
  ช่วยพระอนุชาให้ถึงความสวัสดีแล้ว<br>
  ทรงเข้าถึงความสำรวม๑<br>
  อสทิสชาดกที่ ๑ จบ</p>
<p> ๒. สังคามาวจรชาดก (๑๘๒)<br>
  ว่าด้วยช้างเข้าสู่สงคราม<br>
  (พระโพธิสัตว์ผู้เป็นคนฝึกช้างของพระราชาสอนช้างว่า)<br><br>เชิงอรรถ :<br>
  ๑ ความสำรวม หมายถึงออกผนวช (ขุ.ชา.อ. ๓/๖๒/๙๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘๐ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๔. อสทิสวรรค ๔. คิริทัตตชาดก (๑๘๔)<br>
  [๖๓] พญากุญชร ท่านได้ชื่อว่าเจนสงคราม กล้าหาญ มีกำลังมาก<br>
  ทำไมหนอ มาใกล้เขื่อนประตูแล้วจึงถอยกลับเสียเล่า<br>
  [๖๔] พญากุญชร ท่านจงหักลิ่มกลอน จงถอนเสาระเนียด<br>
  จงเหยียบทำลายซุ้มประตู และจงเข้าไปในเมืองโดยเร็ว<br>
  สังคามาวจรชาดกที่ ๒ จบ</p>
<p> ๓. วาโลทกชาดก (๑๘๓)<br>
  ว่าด้วยลากินน้ำหาง<br>
  (พระราชาตรัสเรียกอำมาตย์โพธิสัตว์ผู้อยู่ใกล้มา ตรัสถามกิริยาของพวกลาว่า)<br>
  [๖๕] เพราะดื่มน้ำหางอันมีรสน้อย อันเป็นน้ำเลว<br>
  ความเมาจึงเกิดแก่พวกลา<br>
  แต่ความเมาก็ไม่เกิดขึ้นแก่ม้าสินธพ<br>
  เพราะดื่มน้ำมีรสอันประณีตนี้<br>
  (พระโพธิสัตว์กราบทูลว่า)<br>
  [๖๖] ข้าแต่พระองค์ผู้เป็นจอมชน ลานั้นมีชาติเลวทราม<br>
  ดื่มน้ำมีรสน้อย อันรสนั้นถูกต้องแล้วย่อมเมา<br>
  ส่วนม้าสินธพเกิดในตระกูล มีปกตินำพาธุระ<br>
  ดื่มน้ำมีรสอันเลิศแล้ว ก็ไม่เมา<br>
  วาโลทกชาดกที่ ๓ จบ</p>
<p> ๔. คิริทัตตชาดก (๑๘๔)<br>
  ว่าด้วยม้าเลียนแบบนายคิริทัตต์<br>
  (อำมาตย์โพธิสัตว์ตรวจดูอาการของม้าพิการแล้ว กราบทูลพระราชาว่า)<br>
  [๖๗] ม้ามงคลชื่อปัณฑวะของพระเจ้าสาม<br>
  ถูกนายคิริทัตต์ประทุษร้ายแล้ว<br>
  จึงละปกติเดิมของตน เลียนแบบนายคิริทัตต์นั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘๑ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๔. อสทิสวรรค ๗. จตุมัฏฐชาดก (๑๘๗)<br>
  (พระโพธิสัตว์กราบทูลให้หาคนเลี้ยงม้าที่ดีมาว่า)<br>
  [๖๘] ถ้าคนประกอบด้วยอาการอันงดงามที่สมควรแก่ม้านั้น<br>
  พึงจับม้านั้นที่บังเหียน แล้วจูงไปรอบ ๆ สนามม้าไซร้<br>
  ม้านั้นจะละอาการเขยกแล้วเลียนแบบคนเลี้ยงม้านั้นโดยพลัน<br>
  คิริทัตตชาดกที่ ๔ จบ</p>
<p> ๕. อนภิรติชาดก (๑๘๕)<br>
  ว่าด้วยจิตขุ่นมัวและไม่ขุ่นมัว<br>
  (อาจารย์ทิศาปาโมกข์โพธิสัตว์ถามมาณพผู้เป็นศิษย์ถึงสาเหตุที่มนต์เสื่อม<br>
  หายไปแล้ว จึงกล่าวว่า)<br>
  [๖๙] เมื่อน้ำขุ่น ไม่ใส บุคคลย่อมไม่เห็นหอยโข่ง หอยกาบ<br>
  ก้อนกรวด เม็ดทราย และฝูงปลา ฉันใด<br>
  เมื่อจิตขุ่นมัว บุคคลก็ย่อมไม่เห็นประโยชน์ตน<br>
  และประโยชน์ผู้อื่น ฉันนั้น<br>
  [๗๐] เมื่อน้ำใสสะอาด บุคคลย่อมเห็นหอยโข่ง หอยกาบ<br>
  ก้อนกรวด เม็ดทราย และฝูงปลา ฉันใด<br>
  เมื่อจิตไม่ขุ่นมัว บุคคลก็ย่อมเห็นประโยชน์ตน<br>
  และประโยชน์ผู้อื่น ฉันนั้น<br>
  อนภิรติชาดกที่ ๕ จบ</p>
<p> ๖. ทธิวาหนชาดก (๑๘๖)<br>
  ว่าด้วยพระเจ้าทธิวาหนะ<br>
  (พระเจ้าทธิวาหนะตรัสถามพระโพธิสัตว์ว่า)<br>
  [๗๑] ในกาลก่อน มะม่วงนี้มีผิวสวย กลิ่นหอม<br>
  รสอร่อย ได้รับการบำรุงเหมือนเดิม<br>
  เพราะเหตุไร จึงกลับกลายเป็นมะม่วงที่มีรสขมไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘๒ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๔. อสทิสวรรค ๗. จตุมัฏฐชาดก (๑๘๗)<br>
  (อำมาตย์โพธิสัตว์กราบทูลแจ้งเหตุของมะม่วงนั้นว่า)<br>
  [๗๒] ข้าแต่พระเจ้าทธิวาหนะ<br>
  มะม่วงของพระองค์มีต้นสะเดาล้อมรอบ<br>
  รากกับรากเกี่ยวพันกัน กิ่งกับกิ่งประสานกัน<br>
  เพราะการเกี่ยวข้องกับต้นไม้ที่มีรสขมไม่น่าพอใจนั้น<br>
  มะม่วงต้นนี้จึงกลายเป็นไม้ที่มีรสขมไป<br>
  ทธิวาหนชาดกที่ ๖ จบ</p>
<p> ๗. จตุมัฏฐชาดก (๑๘๗)<br>
  ว่าด้วยสุนัขจิ้งจอกมีเหตุชั่วช้า ๔ ประการ<br>
  (รุกขเทวดาโพธิสัตว์สนทนากับพญาหงส์ว่า)<br>
  [๗๓] ท่านทั้ง ๒ พากันขึ้นไปยังค่าคบไม้<br>
  อยู่ในที่ลับแล้วปรึกษากันบนต้นไม้สูง<br>
  เชิญท่านลงมาปรึกษากันข้างล่างเถิด<br>
  พญาเนื้อจะได้ฟังบ้าง<br>
  (ในเวลาที่ลูกหงส์ ๒ ตัวรังเกียจสุนัขจิ้งจอกแล้วพากันบินกลับไป พระโพธิสัตว์<br>
  จึงกล่าวว่า)<br>
  [๗๔] ครุฑกับครุฑพึงปรึกษากัน<br>
  เทวดากับเทวดาพึงปรึกษากัน<br>
  เรื่องนั้นจะมีประโยชน์อะไรแก่สุนัขจิ้งจอกชั่วช้า ๔ ประการ๑<br>
  นี่สุนัขจิ้งจอกชั่วช้า เจ้าจงเข้าโพรงไปเถิด<br>
  จตุมัฏฐชาดกที่ ๗ จบ<br><br>เชิงอรรถ :<br>
  ๑ คำว่า ชั่วช้า ๔ ประการ ได้แก่ (๑) รูปไม่งาม (๒) ชาติกำเนิดต่ำ (๓) เสียงไม่ไพเราะ
  (๔) ด้อยคุณธรรม<br>
  (ขุ.ชา.อ. ๓/๗๔/๑๐๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘๓ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๕. รุหกวรรค ๑. รุหกชาดก (๑๙๑)<br>
  ๘. สีหโกตถุชาดก (๑๘๘)<br>
  ว่าด้วยตัวเหมือนราชสีห์แต่เสียงไม่เหมือน<br>
  (ลูกราชสีห์โพธิสัตว์ตัวหนึ่งได้ยินเสียงลูกของสุนัขจิ้งจอก จึงถามพ่อว่า)<br>
  [๗๕] ราชสีห์ตัวนั้นมีนิ้วอย่างราชสีห์ มีเล็บอย่างราชสีห์<br>
  ยืนอยู่ด้วยเท้าราชสีห์เพียงตัวเดียวเท่านั้นในหมู่ราชสีห์<br>
  บันลือเสียงเพี้ยนไปเป็นอย่างอื่น<br>
  (ราชสีห์โพธิสัตว์บอกให้ลูก ๆ รู้ว่าเป็นพี่น้องกัน จึงสอนลูกสุนัขจิ้งจอกว่า)<br>
  [๗๖] นี่เจ้าลูกราชสีห์ เจ้าอย่าบันลืออีกเลย<br>
  จงเงียบเสียงอยู่ในป่าเถิด<br>
  พวกเขาจะพึงรู้จักเจ้าด้วยเสียงนั่นแหละ<br>
  เพราะเสียงของเจ้าไม่เหมือนกับเสียงของพ่อเจ้า<br>
  สีหโกตถุชาดกที่ ๘ จบ</p>
<p> ๙. สีหจัมมชาดก (๑๘๙)<br>
  ว่าด้วยลาปลอมตัวเป็นราชสีห์<br>
  (พระโพธิสัตว์เสวยพระชาติเป็นชาวนาได้ยินเสียงลาปลอมร้อง ก็รู้ว่าเป็นลา<br>
  จึงกล่าวคาถาว่า)<br>
  [๗๗] นั่นไม่ใช่เสียงบันลือของราชสีห์<br>
  ไม่ใช่เสียงของเสือโคร่ง ไม่ใช่เสียงของเสือเหลือง<br>
  ลาชั่วช้าคลุมตัวด้วยหนังราชสีห์ร้องอยู่<br>
  (พ่อค้ามาเห็นลาถึงความบอบช้ำ จึงกล่าวคาถาที่ ๒ ว่า)<br>
  [๗๘] ลาเอาหนังราชสีห์คลุมตัว<br>
  เคี้ยวกินข้าวเหนียวอันเขียวสดเป็นเวลานาน<br>
  มันร้องออกมานั้นแหละ จึงทำร้ายตัวเอง<br>
  สีหจัมมชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘๔ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๕. รุหกวรรค ๑. รุหกชาดก (๑๙๑)<br>
  ๑๐. สีลานิสังสชาดก (๑๙๐)<br>
  ว่าด้วยอานิสงส์ของศีล<br>
  (เทวดาประจำสมุทรกล่าวถึงคุณของการสังสรรค์กับบัณฑิตว่า)<br>
  [๗๙] ดูเถิด นี้แหละผลของศรัทธา ศีล และจาคะ<br>
  พญานาคแปลงตนเป็นเรือนำอุบาสกผู้มีศรัทธาไป<br>
  [๘๐] พึงคบหาสัตบุรุษเท่านั้น พึงทำความสนิทสนมกับสัตบุรุษ<br>
  เพราะการอยู่ร่วมกับสัตบุรุษ นายช่างกัลบกจึงถึงความสวัสดี<br>
  สีลานิสังสชาดกที่ ๑๐ จบ<br>
  อสทิสวรรคที่ ๔ จบ</p>
<p> รวมชาดกที่มีในวรรคนี้ คือ<br>
  <br>
   ๑. อสทิสชาดก   ๒. สังคามาวจรชาดก<br>
   ๓. วาโลทกชาดก   ๔. คิริทัตตชาดก<br>
   ๕. อนภิรติชาดก   ๖. ทธิวาหนชาดก<br>
   ๗. จตุมัฏฐชาดก   ๘. สีหโกตถุชาดก<br>
   ๙. สีหจัมมชาดก  ๑๐. สีลานิสังสชาดก<br>
  <br>
  ๕. รุหกวรรค<br>
  หมวดว่าด้วยรุหกปุโรหิต<br>
  ๑. รุหกชาดก (๑๙๑)<br>
  ว่าด้วยรุหกปุโรหิต<br>
  (พระราชาโพธิสัตว์ทรงหวังจะให้รุหกปุโรหิตยกโทษให้นางพราหมณี จึงตรัสว่า)<br>
  [๘๑] พ่อมหาจำเริญรุหกะ สายธนูที่ขาดไปแล้วก็ยังต่อให้ติดอีกได้<br>
  ท่านจงคืนดีกับภรรยาเก่าเถิด อย่าลุอำนาจแห่งความโกรธเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘๕ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๕. รุหกวรรค ๔. มณิโจรชาดก (๑๙๔)<br>
  (รุหกปุโรหิตได้ฟังพระดำรัสนั้น จึงกราบทูลว่า)<br>
  [๘๒] เมื่อสายป่านยังมีอยู่ นายช่างผู้กระทำสายธนูก็มีอยู่<br>
  ข้าพระองค์จักกระทำสายธนูใหม่<br>
  พอกันทีสำหรับสายธนูเก่า<br>
  รุหกชาดกที่ ๑ จบ</p>
<p> ๒. สิริกาฬกัณณิชาดก (๑๙๒)<br>
  ว่าด้วยสิริกับกาฬกัณณี<br>
  (พระราชาตรัสถามเสนกบัณฑิตว่า)<br>
  [๘๓] หญิงที่มีรูปงาม มีกิริยามารยาท<br>
  และความประพฤติเรียบร้อย ชายไม่พึงปรารถนาเธอ<br>
  ท่านเชื่อไหมล่ะ พ่อมโหสธบัณฑิต<br>
  (เสนกบัณฑิตฟังพระดำรัสนั้นแล้ว จึงกราบทูลว่า)<br>
  [๘๔] ข้าแต่มหาราช ข้าพระองค์เชื่อ พระเจ้าข้า<br>
  ชายนั้นคงเป็นคนต่ำต้อย<br>
  เพราะสิริกับกาฬกัณณีเข้ากันไม่ได้เลยไม่ว่าในกาลไหน ๆ<br>
  สิริกาฬกัณณิชาดกที่ ๒ จบ</p>
<p> ๓. จูฬปทุมชาดก (๑๙๓)<br>
  ว่าด้วยพระเจ้าจูฬปทุม<br>
  (ปทุมกุมารโพธิสัตว์ได้สดับคำของชายาผู้ชั่วช้าแล้ว จึงตรัสว่า)<br>
  [๘๕] หญิงคนนี้แหละคือหญิงคนนั้น<br>
  แม้เราก็คือชายคนนั้น หาใช่คนอื่นไม่<br>
  ชายคนที่หญิงนี้อ้างว่าเป็นสามีของนางตั้งแต่ยังเป็นกุมารี<br>
  ก็คือชายที่ถูกตัดมือตัดเท้าคนนี้แหละ หาใช่คนอื่นไม่<br>
  ขึ้นชื่อว่าหญิงควรฆ่าทั้งนั้น สัจจะไม่มีในหญิงทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘๖ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๕. รุหกวรรค ๔. มณิโจรชาดก (๑๙๔)<br>
  [๘๖] พวกท่านจงตีชายชั่วช้า หยาบคาย คล้ายซากศพ<br>
  มักเป็นชู้กับภรรยาคนอื่นคนนี้เสียด้วยสาก<br>
  จงตัดใบหูและจมูกของหญิงผู้ปรนนิบัติสามี<br>
  ที่ชั่วช้านั้นคนนี้เสียยังเป็น ๆ เถิด<br>
  จูฬปทุมชาดกที่ ๓ จบ</p>
<p> ๔. มณิโจรชาดก (๑๙๔)<br>
  ว่าด้วยพระเจ้าอธรรมิกราชลงโทษโจรลักแก้วมณี<br>
  (นางสุชาดาเห็นคหบดีโพธิสัตว์ถูกเฆี่ยน รำลึกถึงคุณแห่งศีลของตนแล้ว จึง<br>
  กล่าวว่า)<br>
  [๘๗] เทวดาทั้งหลาย๑ไม่มีหรือไม่อยู่เป็นแน่<br>
  เมื่อมีกิจเห็นปานนี้เกิดขึ้น<br>
  เทวดาทั้งหลายก็พากันไปค้างแรมเสียแน่<br>
  อนึ่ง ท่านผู้รักษาโลกก็ไม่มีอยู่ในโลกนี้แน่นอน<br>
  เมื่อคนทุศีลทั้งหลายกระทำกรรมอันหยาบช้าอยู่<br>
  คนทั้งหลายผู้ห้ามปรามก็ไม่มีแน่นอน<br>
  (ท้าวสักกะถวายโอวาทแก่พระราชาว่า)<br>
  [๘๘] ในรัชสมัยของพระราชาผู้ไม่ทรงธรรม<br>
  ในกาลไม่สมควรตก ฝนก็ตก<br>
  ในกาลสมควรจะตก ฝนก็ไม่ตก<br>
  พระราชาผู้ไม่ทรงธรรม จุติจากโลกสวรรค์<br>
  พระราชาพระองค์นั้นถูกทำลายแล้ว<br>
  เพราะเหตุแห่งความชั่วมีประมาณเท่านี้แน่นอน<br>
  มณิโจรชาดกที่ ๔ จบ<br><br>เชิงอรรถ :<br>
  ๑ คำว่า เทวดาทั้งหลาย ในที่นี้ หมายถึงเทวดาผู้คอยดูแลคนมีศีล และห้ามปรามคนทำชั่ว
  (ขุ.ชา.อ.<br>
  ๓/๘๗/๑๒๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘๗ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๕. รุหกวรรค ๙. คหปติชาดก (๑๙๙)<br>
  ๕. ปัพพตูปัตถรชาดก (๑๙๕)<br>
  ว่าด้วยสระโบกขรณีที่เชิงเขา<br>
  (พระราชาตรัสถามปัญหากับอำมาตย์โพธิสัตว์ว่า)<br>
  [๘๙] สระโบกขรณีมีน้ำเย็น รสอร่อย<br>
  เกิดอยู่ที่เนินหินเชิงภูเขาหิมพานต์ น่ารื่นรมย์<br>
  สุนัขจิ้งจอกรู้อยู่ว่า ราชสีห์รักษาสระโบกขรณีนั้นไว้<br>
  ก็ยังลงไปดื่มกิน<br>
  (อำมาตย์โพธิสัตว์ทราบว่า อำมาตย์คนหนึ่งจะก่อเหตุร้ายภายในพระราชวัง<br>
  จึงกราบทูลว่า)<br>
  [๙๐] ข้าแต่มหาราช ถ้าสัตว์มีเท้าทั้งหลายพากันดื่มน้ำในมหานที<br>
  แม่น้ำจะไม่ชื่อว่าเป็นแม่น้ำเพราะเหตุนั้นก็หาไม่<br>
  หากว่าชน ๒ คนนั้นเป็นที่รัก<br>
  ขอพระองค์ทรงงดโทษเสียเถิด<br>
  ปัพพตูปัตถรชาดกที่ ๕ จบ</p>
<p> ๖. วลาหกัสสชาดก (๑๙๖)<br>
  ว่าด้วยความปลอดภัยเกิดจากม้าวลาหก<br>
  (พระศาสดาทรงนำอดีตนิทานมาแสดงแล้ว จึงได้ตรัสพระคาถาเหล่านี้ว่า)<br>
  [๙๑] คนเหล่าใดไม่ทำตามโอวาทที่พระพุทธเจ้าทรงแสดงไว้<br>
  คนเหล่านั้นจักถึงความพินาศ<br>
  เหมือนพวกพ่อค้าที่ถูกพวกนางรากษสประเล้าประโลม<br>
  [๙๒] ส่วนคนเหล่าใดทำตามโอวาทที่พระพุทธเจ้าทรงแสดงไว้<br>
  คนเหล่านั้นจักปลอดภัย<br>
  เหมือนพวกพ่อค้าที่เชื่อฟังคำของพญาม้าวลาหก<br>
  วลาหกัสสชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘๘ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๕. รุหกวรรค ๙. คหปติชาดก (๑๙๙)<br>
  ๗. มิตตามิตตชาดก (๑๙๗)<br>
  ว่าด้วยอาการของผู้เป็นมิตรและมิใช่มิตร<br>
  (ฤๅษีโพธิสัตว์บอกเหตุแก่ดาบสทั้งหลายว่า)<br>
  [๙๓] บุคคลเห็นคนผู้เป็นศัตรูกันแล้วย่อมไม่ยิ้มแย้ม<br>
  ไม่ชื่นชมศัตรูนั้น เมื่อสบตากันก็เบือนหน้าไปทางอื่น<br>
  และประพฤติตรงกันข้าม<br>
  [๙๔] อาการทั้งหลายปรากฏที่ศัตรู<br>
  บัณฑิตเห็นแล้ว ฟังแล้วซึ่งอาการเหล่านั้น<br>
  พึงรู้ได้ว่า ผู้นี้เป็นศัตรูของเรา<br>
  มิตตามิตตชาดกที่ ๗ จบ</p>
<p> ๘. ราธชาดก (๑๙๘)<br>
  ว่าด้วยนกราธโพธิสัตว์<br>
  (พราหมณ์ถามนกราธโพธิสัตว์ว่า)<br>
  [๙๕] ลูกเอ๋ย พ่อเพิ่งกลับมาจากที่ค้างแรม มาถึงเดี๋ยวนี้เอง<br>
  ยังไม่นานนักลูกเอ๋ย แม่ของเจ้าไม่ไปคบหาชายอื่นหรือ<br>
  (นกราธโพธิสัตว์แจ้งให้พราหมณ์ทราบว่า)<br>
  [๙๖] ธรรมดาบัณฑิตเมื่อกล่าวคำจริง<br>
  แต่คำนั้นเป็นการกล่าวถึงความไม่ดีจะพึงหมกไหม้<br>
  เหมือนนกแขกเต้าชื่อโปฏฐปาทะหมกไหม้อยู่ที่เถ้าไฟในเตา<br>
  ราธชาดกที่ ๘ จบ</p>
<p> ๙. คหปติชาดก (๑๙๙)<br>
  ว่าด้วยคหบดีโพธิสัตว์<br>
  (คหบดีโพธิสัตว์เห็นกิริยาของภรรยาและชายชู้ เมื่อจะประกาศเนื้อความนั้น<br>
  จึงกล่าวว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๘๙ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๖. นตังทัฬหวรรค ๒. เกฬิสีลชาดก
    (๒๐๒)<br>
  [๙๗] เหตุทั้ง ๒ ประการไม่ควรแก่เรา เราไม่ชอบใจเลย<br>
  ก็หญิงนี้ลงไปในฉางข้าวแล้ว ยังพูดว่า ฉันยังใช้คืนท่านไม่ได้<br>
  [๙๘] นี่ท่านผู้ใหญ่บ้าน เพราะเหตุนั้น ฉันจึงพูดกับท่าน<br>
  ในคราวเมื่อเรามีชีวิตฝืดเคือง ยากเข็ญ<br>
  ท่านได้ทำสัญญากำหนดไว้ ๒ เดือน<br>
  แล้วมาทวงเนื้อโคผอมแก่เมื่อยังไม่ถึงกำหนดเวลาสัญญา<br>
  เหตุทั้ง ๒ ประการนั้นฉันไม่ชอบใจเลย<br>
  คหปติชาดกที่ ๙ จบ</p>
<p> ๑๐. สาธุสีลชาดก (๒๐๐)<br>
  ว่าด้วยเลือกเอาผู้มีศีล<br>
  (พราหมณ์ถามพระโพธิสัตว์ผู้เป็นอาจารย์ว่า)<br>
  [๙๙] ข้าพเจ้าขอถามท่านพราหมณ์ว่า บรรดาคน ๔ คน คือ<br>
  (๑) คนมีรูปงาม (๒) คนมีอายุ (๓) คนมีชาติสูง<br>
  (๔) คนมีศีลธรรม ท่านจะเลือกใครหนอ<br>
  (อาจารย์ฟังคำของพราหมณ์นั้นแล้วกล่าวว่า)<br>
  [๑๐๐] ร่างกายก็มีประโยชน์ ข้าพเจ้าขอทำความนอบน้อมต่อท่าน<br>
  ผู้เจริญวัย ชาติสูงก็มีประโยชน์ แต่ข้าพเจ้าชอบใจศีล<br>
  สาธุสีลชาดกที่ ๑๐ จบ<br>
  รุหกวรรคที่ ๕ จบ</p>
<p> รวมชาดกที่มีในวรรคนี้ คือ<br>
  <br>
   ๑. รุหกชาดก   ๒. สิริกาฬกัณณิชาดก<br>
   ๓. จูฬปทุมชาดก   ๔. มณิโจรชาดก<br>
   ๕. ปัพพตูปัตถรชาดก   ๖. วลาหกัสสชาดก<br>
   ๗. มิตตามิตตชาดก   ๘. ราธชาดก<br>
   ๙. คหปติชาดก  ๑๐. สาธุสีลชาดก<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙๐ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๖. นตังทัฬหวรรค ๒. เกฬิสีลชาดก
    (๒๐๒)<br>
  ๖. นตังทัฬหวรรค<br>
  หมวดว่าด้วยเครื่องผูกที่มั่นคง<br>
  ๑. พันธนาคารชาดก (๒๐๑)<br>
  ว่าด้วยเครื่องผูก<br>
  (ฤๅษีโพธิสัตว์เปล่งอุทานว่า)<br>
  [๑๐๑] นักปราชญ์ไม่กล่าวเครื่องผูกที่ทำด้วยเหล็ก ทำด้วยไม้<br>
  และทำด้วยหญ้าปล้องว่า เป็นเครื่องผูกที่มั่นคง<br>
  ส่วนความกำหนัดยินดีในแก้วมณีและต่างหูก็ดี<br>
  ความเยื่อใยในบุตรและภรรยาก็ดี<br>
  [๑๐๒] นักปราชญ์กล่าวเครื่องผูกที่ประกอบด้วยกิเลสนั่นว่า<br>
  เป็นเครื่องผูกที่มั่นคง คร่าสัตว์ให้ตกต่ำ ย่อหย่อน แก้ได้ยาก<br>
  นักปราชญ์ทั้งหลายตัดเครื่องผูกนั้นได้ขาด<br>
  หมดความเยื่อใย ละความสุขในกามเสียแล้วหลีกไป<br>
  พันธนาคารชาดกที่ ๑ จบ</p>
<p> ๒. เกฬิสีลชาดก (๒๐๒)<br>
  ว่าด้วยผู้มีปกติมัวเมาในการเล่น<br>
  (พระศาสดาทรงนำอดีตนิทานมาแสดงแล้ว จึงได้ตรัสพระคาถาเหล่านี้ว่า)<br>
  [๑๐๓] พวกหงส์ก็ดี นกกระเรียนก็ดี นกยูงก็ดี<br>
  ช้างก็ดี เนื้อฟานก็ดี กลัวราชสีห์ด้วยกันทั้งนั้น<br>
  ร่างกายไม่ถือเป็นประมาณ<br>
  [๑๐๔] ในหมู่มนุษย์ก็เหมือนกัน<br>
  แม้เด็กถ้ามีปัญญาก็เป็นผู้ใหญ่ได้<br>
  ส่วนคนพาลถึงจะมีร่างกายใหญ่โตก็เป็นผู้ใหญ่ไม่ได้<br>
  เกฬิสีลชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙๑ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๖. นตังทัฬหวรรค ๕. คังเคยยชาดก
    (๒๐๕)<br>
  ๓. ขันธชาดก (๒๐๓)<br>
  ว่าด้วยขันธปริตรป้องกันสัตว์ร้ายต่าง ๆ ได้<br>
  (ฤๅษีโพธิสัตว์สอนดาบสทั้งหลายให้เจริญเมตตาในพญางูทั้ง ๔ ว่า)<br>
  [๑๐๕] เราขอมีเมตตากับตระกูลพญางูวิรูปักษ์<br>
  เราขอมีเมตตากับตระกูลพญางูเอราปถะ<br>
  เราขอมีเมตตากับตระกูลพญางูฉัพยาบุตร<br>
  เราขอมีเมตตากับตระกูลพญางูกัณหาโคตมกะ<br>
  เราขอมีเมตตากับสัตว์ไม่มีเท้า เราขอมีเมตตากับสัตว์สองเท้า<br>
  เราขอมีเมตตากับสัตว์สี่เท้า เราขอมีเมตตากับสัตว์มีหลายเท้า<br>
  สัตว์ไม่มีเท้าอย่าได้เบียดเบียนเรา<br>
  สัตว์สองเท้าอย่าได้เบียดเบียนเรา สัตว์สี่เท้าอย่าได้เบียดเบียนเรา<br>
  สัตว์มีหลายเท้าอย่าได้เบียดเบียนเรา<br>
  ขอสรรพสัตว์ที่มีลมหายใจ<br>
  ขอสรรพสัตว์ที่ยังมีชีวิตทั้งมวลจงพบกับความเจริญ<br>
  ความชั่วช้าอย่าได้มาแผ้วพานสัตว์ตนใดตนหนึ่งเลย๑<br>
  [๑๐๖] พระพุทธเจ้ามีพระคุณหาประมาณมิได้<br>
  พระธรรมมีพระคุณหาประมาณมิได้<br>
  พระสงฆ์มีพระคุณหาประมาณมิได้<br>
  สัตว์เลื้อยคลานทั้งหลาย คือ งู แมงป่อง<br>
  ตะขาบ แมงมุม ตุ๊กแก หนู มีคุณพอประมาณได้<br>
  เราทำการรักษา ทำการป้องกันไว้แล้ว<br>
  ขอหมู่สัตว์ผู้มีชีวิตทั้งหลายจงหลีกไป<br>
  เรานั้นขอนอบน้อมพระผู้มีพระภาค<br>
  ขอนอบน้อมพระสัมมาสัมพุทธเจ้าทั้ง ๗ พระองค์<br>
  ขันธชาดกที่ ๓ จบ<br><br>เชิงอรรถ :<br>
  ๑ ดู องฺ. จตุกฺก. (แปล) ๒๑/๖๗/๑๑๑-๑๑๒<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙๒ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๖. นตังทัฬหวรรค ๕. คังเคยยชาดก
    (๒๐๕)<br>
  ๔. วีรกชาดก (๒๐๔)<br>
  ว่าด้วยกาวีรกโพธิสัตว์<br>
  (นางกาเมียของกาสวิฏฐกะไม่เห็นกาสวิฏฐกะกลับมา จึงถามกาวีรกโพธิสัตว์<br>
  ว่า)<br>
  [๑๐๗] ท่านวีรกะ ท่านเห็นนกชื่อสวิฏฐกะ<br>
  ผัวข้าพเจ้าที่ร้องด้วยเสียงอันไพเราะ<br>
  มีสร้อยคอสีคล้ายสร้อยคอนกยูงบ้างไหม<br>
  (กาวีรกโพธิสัตว์กล่าวว่า)<br>
  [๑๐๘] กาสวิฏฐกะเมื่อทำตามปักษีที่มีปกติเที่ยวหากิน<br>
  ทั้งทางน้ำและทางบก กินปลาดิบอยู่เป็นนิตย์<br>
  ถูกสาหร่ายพันคอตายแล้ว<br>
  วีรกชาดกที่ ๔ จบ</p>
<p> ๕. คังเคยยชาดก (๒๐๕)<br>
  ว่าด้วยเต่างามกว่าปลาในแม่น้ำคงคา<br>
  (เต่ากล่าวกับปลาว่า)<br>
  [๑๐๙] ปลาที่อยู่ในแม่น้ำคงคาก็งาม<br>
  ถึงปลาที่อยู่ในแม่น้ำยมุนาก็งาม<br>
  แต่สัตว์สี่เท้ามีสัณฐานกลมคล้ายต้นไทร<br>
  มีคอยื่นออกมานิดหน่อยตัวนี้สง่างามกว่าใครทั้งหมด<br>
  (ปลากล่าวว่า)<br>
  [๑๑๐] ท่านไม่ตอบเหตุที่เราถาม<br>
  ท่านถูกถามอย่างหนึ่ง กลับตอบไปเสียอีกอย่างหนึ่ง<br>
  คนที่ยกย่องตนเอง พวกเราไม่ชอบใจเลย<br>
  คังเคยยชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙๓ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๖. นตังทัฬหวรรค ๙. กุกกุฏชาดก
    (๒๐๙)<br>
  ๖. กุรุงคมิคชาดก (๒๐๖)<br>
  ว่าด้วยนกและเต่าช่วยกวาง<br>
  (นกสตปัตตะช่วยกวางให้พ้นจากบ่วงแล้ว จึงกล่าวว่า)<br>
  [๑๑๑] เอาเถิดเต่าเอ๋ย เจ้าจงใช้ฟันกัดบ่วงหนัง<br>
  ส่วนเราจักกระทำโดยวิธีที่นายพรานจะมาไม่ถึง<br>
  (พระศาสดาตรัสพระคาถาที่ ๒ ว่า)<br>
  [๑๑๒] เต่าก็ลงน้ำ กวางก็เข้าป่า<br>
  ส่วนนกสตปัตตะกลับมาถึงต้นไม้แล้ว<br>
  ได้พาลูก ๆ หนีไปอยู่แสนไกล<br>
  กุรุงคมิคชาดกที่ ๖ จบ</p>
<p> ๗. อัสสกชาดก (๒๐๗)<br>
  ว่าด้วยพระนางอุพพรีเทวีของพระเจ้าอัสสกะ<br>
  (พระนางอุพพรีเทวีของพระเจ้าอัสสกะสวรรคตไปเกิดเป็นหนอน ได้กล่าว<br>
  คาถาภาษามนุษย์ในท่ามกลางบริษัทว่า)<br>
  [๑๑๓] สถานที่นี้ข้าพเจ้าได้เที่ยวเล่น<br>
  กับพระเจ้าอัสสกะพระสวามีสุดที่รัก<br>
  ผู้มีพระประสงค์ตามความใคร่<br>
  [๑๑๔] ความสุขและความทุกข์เก่า ๆ<br>
  ถูกความสุขและความทุกข์ใหม่ ๆ ปิดบังไว้<br>
  เพราะฉะนั้น แมลงจึงเป็นที่รักของข้าพเจ้า<br>
  ยิ่งกว่าพระเจ้าอัสสกะเสียอีก<br>
  อัสสกชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙๔ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๖. นตังทัฬหวรรค ๙. กุกกุฏชาดก
    (๒๐๙)<br>
  ๘. สุงสุมารชาดก (๒๐๘)<br>
  ว่าด้วยปัญญาของจระเข้<br>
  (พญาวานรโพธิสัตว์ได้กล่าวกับจระเข้ว่า)<br>
  [๑๑๕] อย่าเลยสำหรับมะม่วง ผลหว้า<br>
  และผลขนุนที่ท่านเห็นที่สมุทรฝั่งโน้น<br>
  ผลมะเดื่อของเราประเสริฐกว่า<br>
  [๑๑๖] ร่างกายของท่านใหญ่โตเสียเปล่า<br>
  แต่ปัญญาไม่สมกับร่างกายเลย<br>
  นี่จระเข้ เจ้าถูกเราลวงแล้ว<br>
  บัดนี้เจ้าจงไปตามสบายเถิด<br>
  สุงสุมารชาดกที่ ๘ จบ</p>
<p> ๙. กุกกุฏชาดก (๒๐๙)<br>
  ว่าด้วยไก่<br>
  (ไก่ต้องการจะให้นายพรานละอายใจ จึงพูดเป็นภาษามนุษย์ว่า)<br>
  [๑๑๗] ต้นหูกวาง ต้นสมอพิเภกในป่า<br>
  ข้าพเจ้าได้เห็นแล้ว<br>
  ต้นไม้เหล่านั้นไม่สามารถจะเคลื่อนที่ได้เหมือนกับท่าน<br>
  (นายพรานกล่าวว่า)<br>
  [๑๑๘] ไก่ตัวนี้คือไก่ตัวเก่าที่แหกกรงหนีมา<br>
  เป็นไก่ที่ฉลาด หลบหนีจากบ่วงหางสัตว์มาได้<br>
  และยังขันเยาะเย้ยเสียอีก<br>
  กุกกุฏชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙๕ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๗. พีรณถัมภกวรรค ๒. อุจฉิฏฐภัตตชาดก
    (๒๑๒)<br>
  ๑๐. กันทคลกชาดก (๒๑๐)<br>
  ว่าด้วยนกหัวขวานตายเพราะไม้แก่น<br>
  (นกหัวขวานกันทคลกะตกลงที่พื้นดินแล้ว กล่าวกับนกหัวขวานขทิรวนิย-<br>
  โพธิสัตว์ว่า)<br>
  [๑๑๙] ท่านขทิรวนิยะผู้เจริญ ต้นไม้ต้นนี้<br>
  มีใบเกลี้ยง มีหนาม ชื่อต้นอะไร<br>
  กระหม่อมของข้าพเจ้าแตก<br>
  เพราะการเจาะต้นไม้นี้เพียงครั้งเดียวเท่านั้น<br>
  (นกหัวขวานขทิรวนิยโพธิสัตว์ฟังคำรำพันของนกหัวขวานกันทคลกะแล้ว จึง<br>
  กล่าวว่า)<br>
  [๑๒๐] นกหัวขวานตัวนี้ชื่อกันทคลกะ เมื่อจะเจาะหมู่ไม้ในป่า<br>
  ได้บินท่องเที่ยวไปในหมู่ไม้แห้งที่ไม่มีแก่น<br>
  ต่อมาภายหลัง ได้มาพบไม้ตะเคียนซึ่งมีแก่นโดยธรรมชาติ<br>
  ได้ทำลายกระหม่อมที่ต้นตะเคียนนั้นแล้ว<br>
  กันทคลกชาดกที่ ๑๐ จบ<br>
  นตังทัฬหวรรคที่ ๖ จบ</p>
<p> รวมชาดกที่มีในวรรคนี้ คือ<br>
  <br>
   ๑. พันธนาคารชาดก   ๒. เกฬิสีลชาดก <br>
   ๓. ขันธชาดก   ๔. วีรกชาดก<br>
   ๕. คังเคยยชาดก   ๖. กุรุงคมิคชาดก<br>
   ๗. อัสสกชาดก   ๘. สุงสุมารชาดก<br>
   ๙. กุกกุฏชาดก ๑๐. กันทคลกชาดก<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙๖ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๗. พีรณถัมภกวรรค ๒. อุจฉิฏฐภัตตชาดก
    (๒๑๒)<br>
  ๗. พีรณถัมภกวรรค<br>
  หมวดว่าด้วยป่าช้าพีรณถัมภกะ<br>
  ๑. โสมทัตตชาดก (๒๑๑)<br>
  ว่าด้วยพราหมณ์ชื่อโสมทัตต์<br>
  (พราหมณ์โสมทัตตโพธิสัตว์กล่าวกับพ่อว่า)<br>
  [๑๒๑] พ่อเป็นผู้ไม่ประมาทอยู่เป็นนิตย์<br>
  ได้กระทำความเพียรอยู่ในป่าช้าที่ชื่อพีรณถัมภกะตลอดทั้งปี<br>
  ครั้นเข้าสู่ที่ประชุมบริษัทกลับพูดอีกอย่างหนึ่ง<br>
  ความเพียรป้องกันผู้ปราศจากปัญญาไม่ได้<br>
  (พราหมณ์ผู้เป็นบิดากล่าวว่า)<br>
  [๑๒๒] พ่อโสมทัตต์ ขึ้นชื่อว่าผู้ขอย่อมได้ผล ๒ อย่าง คือ<br>
  (๑) ไม่ได้ทรัพย์ (๒) ได้ทรัพย์<br>
  เพราะว่าการขอมีสภาพเช่นนี้เป็นธรรมดา<br>
  โสมทัตตชาดกที่ ๑ จบ</p>
<p> ๒. อุจฉิฏฐภัตตชาดก (๒๑๒)<br>
  ว่าด้วยพราหมณ์บริโภคอาหารที่เป็นเดน<br>
  (พราหมณ์ถามนางพราหมณีว่า)<br>
  [๑๒๓] ข้าวข้างบนมีอุณหภูมิอย่างหนึ่ง<br>
  ข้าวข้างล่างมีอุณหภูมิอย่างหนึ่ง<br>
  แม่พราหมณี ฉันขอถามเธอหน่อยเถิด<br>
  ทำไมข้าวข้างล่างจึงเย็น ส่วนข้าวข้างบนจึงร้อน<br>
  (บุตรนักฟ้อนโพธิสัตว์ได้บอกพฤติกรรมทั้งหมดกับพราหมณ์ว่า)<br>
  [๑๒๔] ท่านผู้เจริญ ข้าพเจ้าเป็นนักฟ้อนรำเที่ยวขอมาจนถึงที่นี่<br>
  ส่วนชายชู้ของนางพราหมณีนี้ลงไปซ่อนตัวอยู่ในฉางข้าว<br>
  คนที่ท่านเสาะแสวงหานั้นก็คือชายชู้นี้แหละ<br>
  อุจฉิฏฐภัตตชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙๗ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๗. พีรณถัมภกวรรค ๖. มัจฉชาดก (๒๑๖)<br>
  ๓. ภรุราชชาดก (๒๑๓)<br>
  ว่าด้วยพระราชาแคว้นภรุ<br>
  (พระศาสดาทรงนำเรื่องอดีตมาแล้ว ตรัสพระคาถาเหล่านี้ว่า)<br>
  [๑๒๕] ตถาคตได้สดับมาว่า พระราชาแห่งแคว้นภรุ<br>
  ทรงกระทำช่องว่างระหว่างฤๅษีทั้งหลายเพราะความชอบ<br>
  พระองค์ทรงประสบความวิบัติ พร้อมทั้งถูกตัดขาดจากแคว้น<br>
  [๑๒๖] เพราะฉะนั้น บัณฑิตทั้งหลายจึงไม่สรรเสริญ<br>
  การลุอำนาจความพอใจ<br>
  บุคคลผู้มีจิตอันกิเลสไม่ประทุษร้าย<br>
  จะกล่าวแต่ถ้อยคำที่ประกอบด้วยสัจจะเท่านั้น<br>
  ภรุราชชาดกที่ ๓ จบ</p>
<p> ๔. ปุณณนทีชาดก (๒๑๔)<br>
  ว่าด้วยการอุปมาด้วยแม่น้ำที่เต็มฝั่ง<br>
  (พระราชาทรงระลึกถึงคุณของปุโรหิตโพธิสัตว์แล้ว ทรงเขียนคาถาลงในใบลานว่า)<br>
  [๑๒๗] ชนทั้งหลายกล่าวถึงแม่น้ำที่เต็มฝั่งว่ากาตัวใดกินได้ก็ดี<br>
  กล่าวถึงข้าวกล้าที่เกิดแล้วว่ากาตัวใดหลบซ่อนอยู่ได้ก็ดี<br>
  กล่าวถึงคนรักที่จากไปอยู่เสียไกลกลับมาว่ากาตัวใดบอกข่าวให้ก็ดี<br>
  กาตัวนั้นเรานำมาให้ท่านแล้ว เชิญเถิดท่านพราหมณ์<br>
  ท่านจงบริโภคเนื้อกานั้นเถิด<br>
  (ปุโรหิตโพธิสัตว์อ่านหนังสือแล้วทราบว่าพระราชาทรงคิดถึง จึงกล่าวว่า)<br>
  [๑๒๘] เมื่อใด พระราชาทรงระลึกถึงเราเพื่อจะส่งเนื้อกามาให้<br>
  เนื้อหงส์ก็ดี เนื้อนกกระเรียนก็ดี เนื้อนกยูงก็ดี<br>
  ที่เรานำไปถวายแล้ว เมื่อนั้นทำไมจะไม่ระลึกถึงเรา<br>
  การไม่ระลึกถึงเราเสียเลยจะเป็นความเลวทราม<br>
  ปุณณนทีชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙๘ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๗. พีรณถัมภกวรรค ๖. มัจฉชาดก (๒๑๖)<br>
  ๕. กัจฉปชาดก (๒๑๕)<br>
  ว่าด้วยเต่า<br>
  (อำมาตย์โพธิสัตว์ผู้อนุศาสน์อรรถและธรรมแก่พระราชาได้กราบทูลว่า)<br>
  [๑๒๙] เต่าพออ้าปากจะพูด ได้ฆ่าตนแล้วหนอ<br>
  เมื่อคาบท่อนไม้อยู่ดีแล้ว<br>
  กลับฆ่าตนเองเสียด้วยคำพูดของตนนั่นแหละ<br>
  [๑๓๐] ข้าแต่พระองค์ผู้ประเสริฐที่สุดในหมู่วีรชน<br>
  นรชนผู้เป็นบัณฑิตเห็นเหตุนี้แล้ว<br>
  ควรพูดให้ดี ไม่ควรพูดให้เกินเวลา<br>
  ทรงทอดพระเนตรเถิด พระเจ้าข้า<br>
  เต่าถึงความพินาศเพราะการพูดมาก<br>
  กัจฉปชาดกที่ ๕ จบ</p>
<p> ๖. มัจฉชาดก (๒๑๖)<br>
  ว่าด้วยปลา<br>
  (ปลาตัวผู้ร้องรำพันถึงปลาตัวเมียว่า)<br>
  [๑๓๑] ไฟนี้ก็เผาเราให้เร่าร้อนไม่ได้<br>
  หลาวที่เสี้ยมดีแล้วก็ทำความทุกข์ทรมานให้เกิดแก่เราไม่ได้<br>
  เหมือนเรื่องที่นางปลาเข้าใจเราว่าไปยินดีนางปลาตัวอื่นเลย<br>
  [๑๓๒] ไฟคือราคะนั้นเผาเราให้เร่าร้อน<br>
  จิตของเราเองเบียดเบียนเราให้ลำบาก<br>
  พรานแหทั้งหลาย ขอพวกท่านจงปล่อยเราไปเถิด<br>
  สัตว์ผู้ตกอยู่ในอำนาจแห่งกามคุณ<br>
  พวกท่านไม่ควรฆ่าไม่ว่าในกาลไหน ๆ<br>
  มัจฉชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๙๙ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๗. พีรณถัมภกวรรค ๑๐. ธัมมัทธชชาดก
    (๒๒๐)<br>
  ๗. เสคคุชาดก (๒๑๗)<br>
  ว่าด้วยนางเสคคุ<br>
  (อุบาสกได้กล่าวกับลูกสาวผู้กำลังคร่ำครวญอยู่ว่า)<br>
  [๑๓๓] สัตวโลกทั้งหมดมีความพอใจในการเสพกาม<br>
  แม่เสคคุเอ๋ย เจ้าไม่รู้เรื่องของชาวบ้าน<br>
  แม่เด็กน้อย การที่เจ้าถูกพ่อจับมือในป่าใหญ่<br>
  แล้วร้องไห้คร่ำครวญนั้น มันเป็นอย่างไรสำหรับเจ้าในวันนี้<br>
  (กุมารีฟังคำนั้นแล้วคร่ำครวญกล่าวว่า)<br>
  [๑๓๔] ยามเมื่อฉันมีความทุกข์ คนที่เป็นที่พึ่งคือบิดาของฉันเอง<br>
  แต่กลับประทุษร้ายฉันในป่า<br>
  ฉันจะคร่ำครวญหาใครเล่าในท่ามกลางป่า<br>
  คนที่จะช่วยเหลือฉันได้กลับทำกรรมที่น่าบัดสีเสียเอง<br>
  เสคคุชาดกที่ ๗ จบ</p>
<p> ๘. กูฏวาณิชชาดก (๒๑๘)<br>
  ว่าด้วยพ่อค้าโกง<br>
  (อำมาตย์โพธิสัตว์ผู้พิพากษาทราบว่าพ่อค้าบ้านนอกคิดโกง เมื่อจะแก้เอาชนะ<br>
  คนโกง จึงกล่าวว่า)<br>
  [๑๓๕] การที่ท่านคิดฉ้อฉลตอบบุคคลผู้ฉ้อฉลเป็นการคิดที่ดีแล้ว<br>
  การโกงตอบบุคคลผู้โกงท่านกระทำตอบแล้ว<br>
  ถ้าหนูทั้งหลายพึงเคี้ยวกินผาลได้<br>
  ทำไมนกเหยี่ยวทั้งหลายจะพึงเฉี่ยวเด็กไปไม่ได้<br>
  [๑๓๖] ด้วยว่า คนโกงโกงตอบคนโกงมีอยู่มากในโลก<br>
  คนอื่นผู้ล่อลวงตอบคนล่อล่วง ก็มีอยู่เหมือนกัน<br>
  ท่านผู้มีบุตรหาย ท่านจงให้ผาลแก่คนที่มีผาลหายเถิด<br>
  ขอคนผู้มีผาลหายอย่าได้ลักพาบุตรของท่านไปเลย<br>
  กูฏวาณิชชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐๐ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๗. พีรณถัมภกวรรค ๑๐. ธัมมัทธชชาดก
    (๒๒๐)<br>
  ๙. ครหิตชาดก (๒๑๙)<br>
  ว่าด้วยผู้ครองเรือนถูกพญาวานรติเตียน<br>
  (พญาวานรโพธิสัตว์ได้กล่าวกับพวกวานรว่า)<br>
  [๑๓๗] มนุษย์ทั้งหลายผู้มีปัญญาทราม ไม่เห็นอริยธรรม๑<br>
  กล่าวกันอย่างนี้ว่า เงินของฉัน ทองของฉัน ทั้งคืนทั้งวัน<br>
  [๑๓๘] ในเรือนหลังหนึ่งมีเจ้าของเรือนอยู่ ๒ คน<br>
  ใน ๒ คนนั้น คนหนึ่งไม่มีหนวด นมยาน<br>
  เกล้าผมมวย และเจาะหู ถูกซื้อมาด้วยทรัพย์เป็นจำนวนมาก<br>
  ชายเจ้าของเรือนนั้นพูดเสียดแทงชนนั้นตั้งแต่วันที่มาถึง<br>
  ครหิตชาดกที่ ๙ จบ</p>
<p> ๑๐. ธัมมัทธชชาดก (๒๒๐)<br>
  ว่าด้วยผู้มีธรรมเป็นธงชัย<br>
  (ท้าวสักกะตรัสถามปุโรหิตโพธิสัตว์ว่า)<br>
  [๑๓๙] ท่านดูเหมือนอยู่เป็นสุข ท่านจากบ้านเมืองมาสู่ป่าแห้งแล้ง<br>
  นั่งเพ่งพินิจคิดอะไรอยู่ผู้เดียวที่โคนไม้ เหมือนคนกำพร้า<br>
  (ปุโรหิตโพธิสัตว์กล่าวว่า)<br>
  [๑๔๐] ข้าพเจ้ามีชีวิตอยู่อย่างเป็นสุข<br>
  ข้าพเจ้าจากบ้านเมืองมาสู่ป่าแห้งแล้ง<br>
  หวนระลึกถึงธรรมของสัตบุรุษ<br>
  นั่งพินิจคิดอยู่แต่ผู้เดียวที่โคนไม้ เหมือนคนกำพร้า<br>
  ธัมมัทธชชาดกที่ ๑๐ จบ<br>
  พีรณถัมภกวรรคที่ ๗ จบ<br><br>เชิงอรรถ :<br>
  ๑ อริยธรรม หมายถึงธรรมของพระอริยะทั้งหลายมีพระพุทธเจ้าเป็นต้น ได้แก่ โลกุตตรธรรม
  ๙ (คือ มรรค<br>
  ๔ ผล ๔ นิพพาน ๑) อันประเสริฐ ปราศจากโทษ (ขุ.ชา.อ. ๓/๑๓๗/๑๘๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐๑ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๘. กาสาววรรค ๓. ปุฏภัตตชาดก (๒๒๓)<br>
  รวมชาดกที่มีในวรรคนี้ คือ<br>
  <br>
   ๑. โสมทัตตชาดก   ๒. อุจฉิฏฐภัตตชาดก <br>
   ๓. ภรุราชชาดก   ๔. ปุณณนทีชาดก<br>
   ๕. กัจฉปชาดก   ๖. มัจฉชาดก<br>
   ๗. เสคคุชาดก   ๘. กูฏวาณิชชาดก<br>
   ๙. ครหิตชาดก  ๑๐. ธัมมัทธชชาดก<br>
  <br>
  ๘. กาสาววรรค<br>
  หมวดว่าด้วยผ้ากาสาวพัสตร์<br>
  ๑. กาสาวชาดก (๒๒๑)<br>
  ว่าด้วยผ้ากาสาวพัสตร์<br>
  (พญาช้างโพธิสัตว์ได้ติเตียนมนุษย์เข็ญใจที่นุ่งห่มผ้ากาสาวพัสตร์ว่า)<br>
  [๑๔๑] ผู้ใดมีกิเลสดุจน้ำฝาด๑ยังไม่หมดไป<br>
  ปราศจากทมะและสัจจะ จักนุ่งห่มผ้ากาสาวพัสตร์<br>
  ผู้นั้นไม่สมควรจะนุ่งห่มผ้ากาสาวพัสตร์เลย<br>
  [๑๔๒] ส่วนผู้ใดคลายกิเลสดุจน้ำฝาดได้แล้ว<br>
  ตั้งมั่นด้วยดีในศีลทั้งหลาย ประกอบด้วยทมะและสัจจะ<br>
  ผู้นั้นแลสมควรจะนุ่งห่มผ้ากาสาวพัสตร์<br>
  กาสาวชาดกที่ ๑ จบ<br><br>เชิงอรรถ :<br>
  ๑ กิเลสดุจน้ำฝาด ได้แก่ ราคะ (ความกำหนัด) โทสะ (ความคิดประทุษร้าย) โมหะ (ความหลง)<br>
  มักขะ (ความลบหลู่บุญคุณท่าน) ปลาสะ (การตีเสมอ) อิสสา (ความริษยา) มัจฉริยะ (ความตะหนี่)<br>
  มายา (ความเป็นคนเจ้าเล่ห์) สาเถยยะ (ความโอ้อวด) ถัมภะ (หัวดื้อ) สารัมภะ (แข่งดี)
  มานะ (ความ<br>
  ถือตัว) อติมานะ (ความดูหมิ่น) มทะ (ความมัวเมา) ปมาทะ (ความประมาท) อกุศลทั้งปวง
  ทุจริตทั้งปวง<br>
  กรรมที่นำไปเกิดในภพทั้งปวง กิเลสพันห้า นี้เรียกว่า กิเลสดุจน้ำฝาด (น้ำย้อม)
  (ขุ.ชา.อ. ๓/๑๔๑/๑๙๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐๒ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๘. กาสาววรรค ๓. ปุฏภัตตชาดก (๒๒๓)<br>
  ๒. จูฬนันทิยชาดก (๒๒๒)<br>
  ว่าด้วยพญาวานรจูฬนันทิยะ<br>
  (บุรุษชั่วถูกแผ่นดินสูบระลึกถึงโอวาทของอาจารย์ได้ จึงกล่าวรำพันว่า)<br>
  [๑๔๓] ท่านอาจารย์ปาราสริยะได้กล่าวคำใดไว้ว่า<br>
  ท่านอย่าได้ทำความชั่วที่ทำแล้วจะทำตนให้เดือดร้อนในภายหลัง<br>
  คำนี้เป็นคำของอาจารย์<br>
  [๑๔๔] คนทำกรรมใดไว้ย่อมเห็นกรรมนั้นในตน<br>
  คนทำกรรมดีย่อมได้รับผลดี<br>
  คนทำกรรมชั่วย่อมได้รับผลชั่ว<br>
  คนหว่านพืชเช่นใดย่อมได้รับผลเช่นนั้น<br>
  จูฬนันทิยชาดกที่ ๒ จบ</p>
<p> ๓. ปุฏภัตตชาดก (๒๒๓)<br>
  ว่าด้วยห่อข้าวเปล่า<br>
  (อำมาตย์โพธิสัตว์ผู้อนุศาสน์อรรถธรรมแก่พระราชาได้กราบทูลพระเทวีว่า)<br>
  [๑๔๕] บุคคลควรนอบน้อมแก่ผู้ที่นอบน้อม<br>
  ควรคบผู้ที่คบด้วย ควรทำกิจแก่ผู้ที่ช่วยทำกิจ<br>
  ไม่ควรทำสิ่งที่เป็นประโยชน์ให้แก่<br>
  ผู้ปรารถนาสิ่งที่ไม่เป็นประโยชน์<br>
  และไม่ควรคบแม้ผู้ที่ไม่ประสงค์จะคบด้วย<br>
  [๑๔๖] ควรละทิ้งผู้ที่ละทิ้ง และไม่ควรทำความเยื่อใย<br>
  ไม่ควรคบกับผู้มีจิตใจเหินห่าง<br>
  ควรมองหาผู้อื่น(ที่มีความเยื่อใย)<br>
  เหมือนนกรู้ว่า ต้นไม้นี้หมดผลแล้วไปยังต้นไม้อื่น<br>
  เพราะว่าโลกกว้างใหญ่<br>
  ปุฏภัตตชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐๓ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๘. กาสาววรรค ๗. คูถปาณกชาดก (๒๒๗)<br>
  ๔. กุมภีลชาดก (๒๒๔)<br>
  ว่าด้วยจระเข้สรรเสริญพญาวานร<br>
  (พระโพธิสัตว์ได้กล่าวคาถาเหล่านี้ว่า)<br>
  [๑๔๗] พญาวานร ผู้ใดมีธรรม ๔ ประการนี้ คือ<br>
  (๑) สัจจะ (๒) ธรรมะ (๓) ธิติ (๔) จาคะ เช่นกับท่าน<br>
  ผู้นั้นย่อมครอบงำศัตรูที่ตนพบเห็นได้<br>
  [๑๔๘] ส่วนผู้ใดไม่มีคุณธรรมอันเป็นเครื่องให้เจริญอย่างยิ่ง<br>
  ๔ ประการนี้ คือ (๑) สัจจะ (๒) ธรรมะ (๓) ธิติ (๔) จาคะ<br>
  ผู้นั้นย่อมครอบงำศัตรูที่ตนพบเห็นไม่ได้<br>
  กุมภีลชาดกที่ ๔ จบ</p>
<p> ๕. ขันติวัณณนชาดก (๒๒๕)<br>
  ว่าด้วยการพรรณนาขันติ<br>
  (อำมาตย์คนหนึ่งไม่อาจอดกลั้นความผิดของตนได้ จึงทูลถามพระราชาว่า)<br>
  [๑๔๙] ข้าแต่สมมติเทพ ข้าพระพุทธเจ้ามีคนที่ขวนขวาย<br>
  ในกิจการทุกอย่างอยู่คนหนึ่ง<br>
  แต่เขามีความผิดอยู่เรื่องหนึ่ง<br>
  พระองค์จะทรงดำริเป็นประการใด<br>
  ในความผิดนั้น พระเจ้าข้า<br>
  (พระราชาตรัสว่า)<br>
  [๑๕๐] เราก็มีคนเช่นนี้อยู่คนหนึ่ง และเขาก็ปรากฏอยู่ที่นี้<br>
  ขึ้นชื่อว่าคนที่พร้อมด้วยองค์คุณทุกอย่างหาได้ยาก<br>
  เราจึงชอบใจขันติ<br>
  ขันติวัณณนชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐๔ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๘. กาสาววรรค ๗. คูถปาณกชาดก (๒๒๗)<br>
  ๖. โกสิยชาดก (๒๒๖)<br>
  ว่าด้วยผู้รู้กาลควรไม่ควรเหมือนนกเค้า<br>
  (บัณฑิตโพธิสัตว์กราบทูลข้อความนี้แก่พระราชาว่า)<br>
  [๑๕๑] ขึ้นชื่อว่าการออกไปจากที่อยู่อาศัยในกาลอันสมควรเป็นการดี<br>
  ส่วนการออกไปในกาลอันไม่สมควรไม่เป็นการดี<br>
  เพราะว่าชนจำนวนมากที่เป็นศัตรูทำคนเพียงคนเดียว<br>
  ที่ออกจากที่อยู่อาศัยโดยกาลอันไม่สมควร<br>
  แล้วไม่ยังประโยชน์อะไร ๆ ให้เกิดขึ้น ให้ถึงความพินาศ<br>
  เหมือนหมู่นกกาทำลายนกเค้าตัวเดียวให้พินาศ<br>
  [๑๕๒] นักปราชญ์รู้ซึ้งถึงวิธีการต่าง ๆ<br>
  เข้าใจถึงช่องทางของคนเหล่าอื่น<br>
  ทำพวกศัตรูทั้งหมดให้อยู่ในอำนาจแล้ว<br>
  พึงอยู่เป็นสุขเหมือนนกเค้าผู้ฉลาด<br>
  โกสิยชาดกที่ ๖ จบ</p>
<p> ๗. คูถปาณกชาดก (๒๒๗)<br>
  ว่าด้วยหนอนท้าช้างสู้<br>
  (หนอนร้องเรียกช้างว่า)<br>
  [๑๕๓] ท่านก็เป็นผู้กล้าหาญมาพบกับเราผู้กล้าหาญ<br>
  ผู้สามารถที่จะประหารได้โดยไม่ย่นย่อ<br>
  พญาช้าง ท่านจงกลับมาก่อน ท่านกลัวหรือจึงหนีไป<br>
  ขอชนชาวแคว้นอังคะและมคธ<br>
  จงเห็นความกล้าหาญของเราและท่านเถิด<br>
  (ช้างเมื่อจะรุกรบกับหนอนนั้น จึงได้กล่าวว่า)<br>
  [๑๕๔] เราจักไม่ใช้เท้า งา และงวงฆ่าเจ้า เราจักใช้คูถฆ่าเจ้า<br>
  เจ้าหนอนในคูถเน่าจงถูกของเน่าฆ่าเถิด<br>
  คูถปาณกชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐๕ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๘. กาสาววรรค ๑๐. ทุติยปลายิตชาดก
    (๒๓๐)<br>
  ๘. กามนีตชาดก (๒๒๘)<br>
  ว่าด้วยคนที่ถูกความอยากครอบงำ<br>
  (พระราชาตรัสกับท้าวสักกเทวราชโพธิสัตว์ว่า)<br>
  [๑๕๕] เราอยากได้พระนครทั้ง ๓ และรัฐทั้ง ๓<br>
  คือ (๑) ปัญจาละ (๒) กุรุยะ (๓) เกกกะ<br>
  ในระหว่างพระนครเหล่านั้น พ่อพราหมณ์เอ๋ย<br>
  เราอยากได้ยิ่งกว่าราชสมบัติที่เราได้แล้วเสียอีก<br>
  เจ้าจงเยียวยาข้าพเจ้าผู้ถูกความอยากทำลายแล้วเถิด<br>
  (ท้าวสักกเทวราชโพธิสัตว์ตรัสกับพระราชาว่า)<br>
  [๑๕๖] จริงอยู่ คนถูกงูเห่ากัด หมอบางคนก็รักษาหาย<br>
  คนถูกผีสิง หมอผีที่เก่งบางคนก็ขับออกได้<br>
  แต่คนถูกความอยากทำลาย ใคร ๆ ก็เยียวยาไม่ได้<br>
  เพราะว่า คนที่ล่วงเลยกุศลธรรมแล้วจะเยียวยาได้อย่างไร<br>
  กามนีตชาดกที่ ๘ จบ</p>
<p> ๙. ปลายิตชาดก (๒๒๙)<br>
  ว่าด้วยการขับไล่ศัตรูแบบสายฟ้าแลบ<br>
  (พระเจ้าพรหมทัตโพธิสัตว์ทรงดำริจะยึดเอาเมืองตักกศิลา จึงตรัสว่า)<br>
  [๑๕๗] ตักกสิลาถูกกองทัพช้างอันเกรียงไกร<br>
  ถูกกองทัพม้าสินธพอันเกรียงไกร<br>
  ถูกกองทัพรถประดุจเกลียวคลื่นในมหาสมุทร<br>
  อันยังห่าฝนคือลูกศรให้ตกลงประดุจเมฆฝนอันหนาทึบ<br>
  ถูกกองทัพทหารราบซึ่งถือดาบกวัดแกว่งประหารได้อย่างแม่นยำ<br>
  ล้อมรอบด้าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐๖ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๘. กาสาววรรค ๑๐. ทุติยปลายิตชาดก
    (๒๓๐)<br>
  [๑๕๘] ท่านทั้งหลายจงรีบรุกเข้าไป จงรีบบุกเข้าไป<br>
  จงโห่ร้องให้อึกทึกกึกก้องพร้อมกับพญาช้างที่ประเสริฐ<br>
  ในวันนี้ ประดุจสายอสนิบาตอันแผ่ซ่าน<br>
  ออกจากเมฆคำรามกึกก้องอยู่<br>
  ปลายิตชาดกที่ ๙ จบ</p>
<p> ๑๐. ทุติยปลายิตชาดก (๒๓๐)<br>
  ว่าด้วยการขับไล่ศัตรูแบบสายฟ้าแลบเรื่องที่ ๒<br>
  (พระเจ้าคันธาระได้ตรัสสรรเสริญกองทัพของพระองค์ว่า)<br>
  [๑๕๙] ธงสำหรับรถของเรามากมายมีจำนวนมิใช่น้อย<br>
  ถึงพลพาหนะก็กำหนดนับไม่ได้<br>
  ยากที่ศัตรูใด ๆ จะครอบงำย่ำยีได้<br>
  ดุจสมุทรสาครยากที่ฝูงกาจะบินข้ามพ้นได้<br>
  อนึ่ง กองทัพของเรานี้ก็ยากที่กองทัพอื่นจะครอบงำย่ำยีได้<br>
  ดุจภูเขาอันลมไม่สามารถจะพัดให้หวั่นไหวได้<br>
  วันนี้ เรานั้นมีกำลังเห็นปานนี้<br>
  ยากที่พระราชาเช่นท่านจะครอบงำย่ำยีได้<br>
  (พระราชากรุงพาราณสีโพธิสัตว์ทรงขู่ขวัญพระเจ้าคันธาระว่า)<br>
  [๑๖๐] ท่านอย่าพูดพร่ำเพ้อถึงความที่ตนเป็นคนพาลไปเลย<br>
  เพราะว่าพระราชาเช่นท่านไม่สามารถจะยึดเอาราชสมบัติได้<br>
  เพราะท่านถูกความเร่าร้อน แผดเผาอยู่เสมอ<br>
  ดังนั้น จึงข่มขี่ครอบงำพระราชาเช่นเราไม่ได้<br>
  ท่านนั้นประดุจเข้าไปใกล้คชสารตกมันที่เที่ยวพล่านไปเพียงตัวเดียว<br>
  ซึ่งจักบดขยี้ท่านให้แหลกลานเหมือนเหยียบย่ำพงอ้อให้เป็นจุรณไป<br>
  ทุติยปลายิตชาดกที่ ๑๐ จบ<br>
  กาสาววรรคที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐๗ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๙. อุปาหนวรรค ๓. วิกัณณกชาดก (๒๓๓)<br>
  รวมชาดกที่มีในวรรคนี้ คือ<br>
  <br>
   ๑. กาสาวชาดก   ๒. จูฬนันทิยชาดก<br>
   ๓. ปุฏภัตตชาดก   ๔. กุมภีลชาดก<br>
   ๕. ขันติวัณณนชาดก   ๖. โกสิยชาดก<br>
   ๗. คูถปาณกชาดก   ๘. กามนีตชาดก<br>
   ๙. ปลายิตชาดก  ๑๐. ทุติยปลายิตชาดก<br>
  <br>
  ๙. อุปาหนวรรค<br>
  หมวดว่าด้วยอุปมาด้วยรองเท้า<br>
  ๑. อุปาหนชาดก (๒๓๑)<br>
  ว่าด้วยการใช้ศิลปะในทางที่ผิดก่อให้เกิดโทษเหมือนรองเท้ากัด<br>
  (นายควาญช้างโพธิสัตว์กราบทูลพระราชาว่า)<br>
  [๑๖๑] รองเท้าที่คนซื้อมาเพื่อต้องการความสบายเท้า<br>
  กลับนำทุกข์มาให้<br>
  รองเท้านั้นถูกความร้อนแผดเผา<br>
  ถูกพื้นครูดสี ย่อมกัดเท้าคนผู้นั้นนั่นแหละ ฉันใด<br>
  [๑๖๒] ผู้ใดเกิดในตระกูลต่ำ ไม่ใช่อารยชน<br>
  เรียนศิลปวิทยาในสำนักของอาจารย์แล้ว<br>
  ผู้นั้นย่อมฆ่าตนเองด้วยศิลปวิทยาที่เรียนมา<br>
  ในสำนักของอาจารย์นั้น ฉันนั้น<br>
  บุคคลนั้นบัณฑิตเรียกว่า อนารยชน<br>
  เปรียบด้วยรองเท้าที่ทำไม่ดี<br>
  อุปาหนชาดกที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐๘ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๙. อุปาหนวรรค ๓. วิกัณณกชาดก (๒๓๓)<br>
  ๒. วีณาถูณชาดก (๒๓๒)<br>
  ว่าด้วยชายค่อมนอนขดเหมือนคันพิณ<br>
  (เศรษฐีโพธิสัตว์สนทนากับธิดาเศรษฐีว่า)<br>
  [๑๖๓] เจ้าคนเดียวเท่านั้นที่คิดอย่างนี้<br>
  ชายค่อมผู้โง่เขลาคนนี้ไม่อาจจะเป็นผู้นำได้<br>
  นางผู้เจริญ เจ้าไม่ควรจะร่วมทางกับคนค่อมคนนี้เลย<br>
  (ธิดาเศรษฐีฟังคำของพระโพธิสัตว์แล้วว่า)<br>
  [๑๖๔] ดิฉันเข้าใจว่าชายค่อมเป็นคนองอาจ จึงได้รักใคร่เขา<br>
  เขานอนขดอยู่อย่างนี้ ดุจคันพิณที่สายขาด<br>
  วีณาถูณชาดกที่ ๒ จบ</p>
<p> ๓. วิกัณณกชาดก (๒๓๓)<br>
  ว่าด้วยกามคุณเช่นกับชนัก<br>
  (เจ้าหน้าที่จัดอาหารพูดกับจระเข้ว่า)<br>
  [๑๖๕] เจ้าจงไปในสถานที่ที่เจ้าปรารถนาเถิด<br>
  เจ้าถูกชนักแทงในที่อันสำคัญ<br>
  อนึ่ง เจ้าเบื่อ ๆ อยาก ๆ ในอาหาร<br>
  เฝ้าติดตามฝูงปลาอยู่ ถูกอาหารเคล้าเสียงกลองขจัดเสียแล้ว<br>
  (พระศาสดาครั้นทรงแสดงชาดกนี้แล้ว จึงตรัสว่า)<br>
  [๑๖๖] บุคคลผู้คล้อยตามโลกามิส๑อย่างนี้<br>
  อนุวัตตามอำนาจจิตย่อมเดือดร้อน<br>
  บุคคลนั้นย่อมเดือดร้อนท่ามกลางหมู่ญาติมิตรสหาย<br>
  เหมือนจระเข้ตัวติดตามฝูงปลาถูกชนักแทง<br>
  วิกัณณกชาดกที่ ๓ จบ<br><br>เชิงอรรถ :<br>
  ๑ คำว่า โลกามิส ได้แก่ กามคุณ ๕ คือ รูป เสียง กลิ่น รส โผฏฐัพพะ ที่เรียกว่าโลกามิส
  (เหยื่อสำหรับโลก)<br>
  นั้น เพราะกามคุณทั้ง ๕ นี้ถือว่าเป็นของน่าปรารถนา น่าใคร่ น่าพอใจ (ขุ.ชา.อ.
  ๓/๑๖๖/๒๓๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๐๙ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๙. อุปาหนวรรค ๗. สาเกตชาดก (๒๓๗)<br>
  ๔. อสิตาภูชาดก (๒๓๔)<br>
  ว่าด้วยพระนางอสิตาภู<br>
  (พระนางอสิตาภูตรัสกับพรหมทัตตกุมารว่า)<br>
  [๑๖๗] พระองค์นั่นแหละได้ทรงกระทำเหตุนี้ในกาลนี้<br>
  หม่อมฉันปราศจากความรักใคร่ในพระองค์เสียแล้ว<br>
  บัดนี้ ความรักใคร่นี้นั้นไม่อาจจะเชื่อมประสานได้อีก<br>
  เหมือนกับงาช้างที่ถูกเลื่อยตัดขาดไม่อาจจะเชื่อมต่อได้ดังเดิม<br>
  (ครั้นพระนางเสด็จจากไปแล้ว พรหมทัตตกุมารจึงคร่ำครวญว่า)<br>
  [๑๖๘] บุคคลผู้ปรารถนาเกินประมาณเพราะความโลภเกินไป<br>
  และเพราะความเมาในความโลภเกินไปจึงเสื่อมจากประโยชน์อย่างนี้<br>
  เหมือนตัวเราเสื่อมจากพระนางอสิตาภู<br>
  อสิตาภูชาดกที่ ๔ จบ</p>
<p> ๕. วัจฉนขชาดก (๒๓๕)<br>
  ว่าด้วยวัจฉนขดาบส<br>
  (เศรษฐีกรุงพาราณสีชวนวัจฉนขดาบสโพธิสัตว์บริโภคกามว่า)<br>
  [๑๖๙] พระคุณเจ้าวัจฉนขะ เรือนทั้งหลายที่มีเงินทองบริบูรณ์<br>
  มีโภชนาหารมากมาย เป็นเรือนที่มีความสุข<br>
  ซึ่งพระคุณเจ้าไม่ต้องขวนขวายก็ฉัน ดื่ม และนอนได้เลย<br>
  (วัจฉนขดาบสโพธิสัตว์ฟังเศรษฐีแล้ว ได้กล่าวว่า)<br>
  [๑๗๐] คนไม่พยายามทำงานก็อยู่ครองเรือนไม่ได้<br>
  คนไม่พูดมุสาก็อยู่ครองเรือนไม่ได้<br>
  คนปล่อยวางอาชญาไม่ลงอาชญาบุคคลอื่นก็อยู่ครองเรือนไม่ได้<br>
  เมื่อเป็นเช่นนี้ ใคร่เล่าจะครองเรือน<br>
  ที่ให้เกิดความยินดีได้แสนยาก ที่บกพร่องได้<br>
  วัจฉนขชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑๐ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๙. อุปาหนวรรค ๗. สาเกตชาดก (๒๓๗)<br>
  ๖. พกชาดก (๒๓๖)<br>
  ว่าด้วยนกยางเจ้าเล่ห์<br>
  (ฝูงปลาเห็นนกยางจึงกล่าวว่า)<br>
  [๑๗๑] นกตัวนี้ดีจริงหนอ มีปีกเหมือนดอกโกมุท<br>
  หุบปีกทั้ง ๒ จับเจ่าซบเซาอยู่<br>
  (ปลาโพธิสัตว์มองดูนกยางนั้นแล้ว จึงกล่าวว่า)<br>
  [๑๗๒] พวกเจ้าไม่รู้ปกติของมัน เพราะไม่รู้จึงพากันสรรเสริญ<br>
  นกยางตัวนี้ไม่ได้คุ้มครองพวกเราหรอก<br>
  เพราะเหตุนั้น มันจึงไม่ขยับปีก<br>
  พกชาดกที่ ๖ จบ</p>
<p> ๗. สาเกตชาดก (๒๓๗)<br>
  ว่าด้วยทรงปรารภพราหมณ์ชื่อสาเกต<br>
  (ภิกษุทั้งหลายทูลถามพระศาสดาว่า)<br>
  [๑๗๓] ข้าแต่พระผู้มีพระภาค เหตุใดหนอ<br>
  เมื่อบุคคลบางคนในโลกนี้<br>
  พอพบกันเข้า จิตใจก็เมินเฉย<br>
  แต่บางคนพอพบกันเข้าเท่านั้น จิตก็เลื่อมใส<br>
  (พระศาสดาทรงแสดงเหตุแห่งความรักแก่ภิกษุเหล่านั้นว่า)<br>
  [๑๗๔] ความรักนั้นเกิดด้วยสาเหตุ ๒ ประการ คือ<br>
  (๑) ด้วยการอยู่ร่วมกันในชาติปางก่อน<br>
  (๒) ด้วยการเกื้อกูลกันและกันในปัจจุบัน<br>
  เหมือนดอกอุบลเกิดในน้ำ๑<br>
  สาเกตชาดกที่ ๗ จบ<br><br>เชิงอรรถ :<br>
  ๑ เหมือนดอกอุบลเกิดในน้ำ หมายถึงดอกอุบลและดอกไม้ชนิดอื่น ๆ ที่เกิดในน้ำ ต้องอาศัยเหตุ
  ๒ ประการ<br>
  คือน้ำและเปลือกตม (ขุ.ชา.อ. ๓/๑๗๔/๒๓๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑๑ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๙. อุปาหนวรรค ๑๐. มหาปิงคลชาดก
    (๒๔๐)<br>
  ๘. เอกปทชาดก (๒๓๘)<br>
  ว่าด้วยเหตุอย่างเดียวทำให้บรรลุประโยชน์ได้หลายอย่าง<br>
  (กุมารน้อยผู้เป็นบุตรของเศรษฐีโพธิสัตว์ถามบิดาว่า)<br>
  [๑๗๕] คุณพ่อครับ<br>
  เหตุอย่างเดียวทำให้ได้บรรลุประโยชน์หลายอย่างมีอยู่หรือ<br>
  พวกเราจะทำประโยชน์หลายอย่างให้สำเร็จได้ด้วยเหตุอันใด<br>
  ขอคุณพ่อจงบอกเหตุนั้นสักอย่างหนึ่งซึ่งรวบรวมเหตุไว้มากมาย<br>
  (บิดาบอกแก่กุมารน้อยนั้นว่า)<br>
  [๑๗๖] ลูกเอ๋ย เหตุอันเดียวคือความขยัน<br>
  ที่ให้ได้บรรลุประโยชน์หลายอย่าง<br>
  เพราะความขยันอันประกอบด้วยศีล เข้าถึงขันติ<br>
  อาจทำให้มิตรสหายมีความสุข<br>
  หรืออาจทำให้ศัตรูทั้งหลายได้รับความทุกข์<br>
  เอกปทชาดกที่ ๘ จบ</p>
<p> ๙. หริตมาตชาดก (๒๓๙)<br>
  ว่าด้วยกบเขียว<br>
  (งูจะถามกบเขียวโพธิสัตว์ว่า)<br>
  [๑๗๗] พ่อกบเขียว ฝูงปลารุมกัดเราผู้มีพิษ<br>
  ซึ่งเข้าไปยังปากลอบ ท่านพอใจหรือ<br>
  (กบเขียวโพธิสัตว์ได้กล่าวกับงูว่า)<br>
  [๑๗๘] คนกดขี่ข่มเหงผู้อื่นตลอดเวลาที่ตนเป็นใหญ่<br>
  เมื่อเขาถูกคนอื่นซึ่งเป็นใหญ่กว่ากดขี่ข่มเหงบ้างก็ตอบโต้<br>
  หริตมาตชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑๒ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๙. อุปาหนวรรค ๑๐. มหาปิงคลชาดก
    (๒๔๐)<br>
  ๑๐. มหาปิงคลชาดก (๒๔๐)<br>
  ว่าด้วยพระเจ้าปิงคละ<br>
  (พระโพธิสัตว์เสวยพระชาติเป็นพระโอรสของพระเจ้าปิงคละ ตรัสถามยาม<br>
  รักษาประตูว่า)<br>
  [๑๗๙] ชนทั้งมวลถูกพระเจ้าปิงคละเบียดเบียน<br>
  เมื่อพระองค์สวรรคตแล้ว ประชาชนพากันยินดี<br>
  นายทวารบาล พระเจ้าปิงคละผู้มีพระเนตรไม่ดำ<br>
  เป็นที่รักของท่านหรือ ทำไมท่านจึงร้องไห้<br>
  (ยามรักษาประตูกล่าวทูลตอบว่า)<br>
  [๑๘๐] พระเจ้าปิงคละผู้มีพระเนตรไม่ดำ<br>
  เป็นที่รักของข้าพเจ้าก็หาไม่<br>
  แต่ข้าพเจ้ากลัวการเสด็จกลับมาของพระองค์<br>
  พระองค์เสด็จไปจากที่นี้แล้ว<br>
  จะต้องเบียดเบียนพญามัจจุราช<br>
  เขาถูกพระองค์เบียดเบียนแล้ว<br>
  พึงนำพระองค์กลับมา ณ ที่นี้อีก<br>
  (พระโพธิสัตว์ตรัสปลอบยามรักษาประตูว่า)<br>
  [๑๘๑] พระเจ้าปิงคละนั้นถูกถวายพระเพลิง<br>
  ด้วยฟืน ๑,๐๐๐ เล่มเกวียน<br>
  พระอัฐิก็สรงด้วยน้ำตั้ง ๑๐๐ หม้อ<br>
  สถานที่ถวายพระเพลิงนั่นเล่าก็ล้อมไว้แล้ว<br>
  ไม่ต้องกลัว เสด็จมาไม่ได้หรอก<br>
  มหาปิงคลชาดกที่ ๑๐ จบ<br>
  อุปาหนวรรคที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑๓ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑๐. สิงคาลวรรค ๔. วิคติจฉชาดก
    (๒๔๔)<br>
  รวมชาดกที่มีในวรรคนี้ คือ<br>
  <br>
   ๑. อุปาหนชาดก   ๒. วีณาถูณชาดก<br>
   ๓. วิกัณณกชาดก   ๔. อสิภูตาชาดก<br>
   ๕. วัจฉนขชาดก   ๖. พกชาดก<br>
   ๗. สาเกตชาดก   ๘. เอกปทชาดก<br>
   ๙. หริตมาตชาดก  ๑๐. มหาปิงคลชาดก<br>
  <br>
  ๑๐. สิงคาลวรรค<br>
  หมวดว่าด้วยสุนัขจิ้งจอก<br>
  ๑. สัพพทาฐิชาดก (๒๔๑)<br>
  ว่าด้วยสุนัขจิ้งจอกได้เป็นใหญ่กว่าสัตว์มีเขี้ยวงาทั้งปวง<br>
  (พระศาสดาทรงแสดงพระธรรมเทศนา ตรัสพระคาถาเหล่านี้ว่า)<br>
  [๑๘๒] สุนัขจิ้งจอกมีนิสัยกระด้าง มีความต้องการบริวาร<br>
  บรรลุถึงสมบัติอันยิ่งใหญ่<br>
  เป็นราชาแห่งสัตว์มีเขี้ยวงาทั้งปวง ฉันใด<br>
  [๑๘๓] บรรดามนุษย์ทั้งหลาย บุคคลใดมีบริวาร<br>
  บุคคลนั้นก็ชื่อว่าเป็นใหญ่ในบริวารเหล่านั้น<br>
  เหมือนสุนัขจิ้งจอกเป็นใหญ่กว่าสัตว์มีเขี้ยวงาทั้งหลาย ฉันนั้น<br>
  สัพพทาฐิชาดกที่ ๑ จบ</p>
<p> ๒. สุนขชาดก (๒๔๒)<br>
  ว่าด้วยสุนัขฉลาดเอาตัวรอดได้<br>
  (พระโพธิสัตว์เกิดในตระกูลมีโภคสมบัติมากได้เดินผ่านดงไปทำธุระบางอย่าง<br>
  เห็นสุนัขถูกล่ามไว้ จึงกล่าวว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑๔ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑๐. สิงคาลวรรค ๔. วิคติจฉชาดก
    (๒๔๔)<br>
  [๑๘๔] สุนัขที่ไม่กัดกินเชือกหนังนี้โง่จริง<br>
  ธรรมดาบุคคลควรจะเปลื้องตนจากเครื่องผูก<br>
  กินแล้วกลับบ้าน<br>
  (สุนัขได้ฟังดังนั้น จึงกล่าวว่า)<br>
  [๑๘๕] คำที่ท่านกล่าวนั้นยังฝังใจข้าพเจ้า<br>
  และข้าพเจ้าตั้งใจว่าจะรอจนกว่าคนจะนอนหลับ<br>
  สุนขชาดกที่ ๒ จบ</p>
<p> ๓. คุตติลชาดก (๒๔๓)<br>
  ว่าด้วยคุตติลโพธิสัตว์<br>
  (นักขับร้องโพธิสัตว์กล่าวกับท้าวสักกะว่า)<br>
  [๑๘๖] ข้าพระองค์ได้สอนศิษย์ให้เรียนการดีดพิณ ๗ สาย<br>
  มีเสียงอันไพเราะ น่าจับจิตจับใจ<br>
  เขากลับมาท้าทายข้าพระองค์แข่งขันดีดพิณสู้กันบนเวที<br>
  ท้าวโกสีย์ ขอพระองค์จงเป็นที่พึ่งของข้าพระองค์เถิด<br>
  (ท้าวสักกะสดับคำของพระโพธิสัตว์แล้ว จึงตรัสว่า)<br>
  [๑๘๗] เพื่อนเอ๋ย เราจะเป็นที่พึ่ง<br>
  เราเป็นคนบูชาอาจารย์<br>
  ศิษย์จักชนะท่านไม่ได้ ส่วนท่านจะชนะศิษย์ นะอาจารย์<br>
  คุตติลชาดกที่ ๓ จบ</p>
<p> ๔. วิคติจฉชาดก (๒๔๔)<br>
  ว่าด้วยการนอบน้อมท่านผู้หมดความต้องการ<br>
  (ฤๅษีโพธิสัตว์เมื่อปริพาชกหนีไปแล้ว จึงแสดงธรรมแก่บริษัทซึ่งนั่งประชุมกัน<br>
  อยู่ว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑๕ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑๐. สิงคาลวรรค ๗. ปาทัญชลิชาดก
    (๒๔๗)<br>
  [๑๘๘] ได้ยินมาว่า คนที่ไม่ปรารถนาสิ่งที่ตนเห็นก็ดี<br>
  ปรารถนาสิ่งที่ตนไม่เห็นก็ดี<br>
  ข้าพเจ้าเข้าใจว่า ถึงเขาจะเที่ยวแสวงหาไปนานแสนนาน<br>
  ก็จะไม่ได้สิ่งที่ตนปรารถนาเลย<br>
  [๑๘๙] คนย่อมไม่พอใจสิ่งที่ตนได้มา<br>
  และดูหมิ่นสิ่งที่ตนปรารถนาได้มาแล้ว<br>
  เพราะความปรารถนาซึ่งมีอารมณ์ไม่มีที่สิ้นสุด<br>
  ข้าพเจ้าขอกระทำการนอบน้อมท่านผู้ปราศจากความปรารถนา<br>
  วิคติจฉชาดกที่ ๔ จบ</p>
<p> ๕. มูลปริยายชาดก (๒๔๕)<br>
  ว่าด้วยทรงปราบภิกษุผู้ทะนงด้วยมูลปริยายสูตร<br>
  (อาจารย์ทิศาปาโมกข์โพธิสัตว์ถามปัญหากับพวกศิษย์แล้ว จึงกล่าวว่า)<br>
  [๑๙๐] กาลเวลาย่อมกินเหล่าสัตว์ทั้งปวงพร้อมกับตัวเอง<br>
  ส่วนผู้ใดกินกาลเวลาได้๑<br>
  ผู้นั้นชื่อว่าเผาตัณหาที่เผาเหล่าสัตว์ได้แล้ว<br>
  (พระโพธิสัตว์ติเตียนมาณพเหล่านั้นว่า)<br>
  [๑๙๑] ศีรษะของนรชนปรากฏมีเป็นจำนวนมาก<br>
  และมีผมหนาปกคลุมจนถึงคอ<br>
  บรรดาคนเหล่านี้ ใครบ้างเล่าที่มีปัญญา<br>
  มูลปริยายชาดกที่ ๕ จบ<br><br>เชิงอรรถ :<br>
  ๑ ผู้กินกาลเวลาได้ หมายถึงพระขีณาสพ เพราะทำกาลปฏิสนธิในคราวต่อไปให้สิ้น คือกลืนกินกาลเวลา<br>
  ด้วยอริยมรรค (ไม่ต้องกลับมาเกิดอีก) (ขุ.ชา.อ. ๓/๑๙๐/๒๖๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑๖ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑๐. สิงคาลวรรค ๗. ปาทัญชลิชาดก
    (๒๔๗)<br>
  ๖. พาโลวาทชาดก (๒๔๖)<br>
  ว่าด้วยการโอวาทคนพาล<br>
  (กุฎุมพีผู้หนึ่งแกล้งฤๅษีโพธิสัตว์ จึงกล่าวกับพระโพธิสัตว์ว่า)<br>
  [๑๙๒] บุคคลผู้ไม่สำรวมประหารสัตว์ก็ดี<br>
  เบียดเบียนสัตว์ก็ดี ฆ่าสัตว์ก็ดี แล้วให้ทาน<br>
  สมณะใดบริโภคอาหารเช่นนี้<br>
  สมณะนั้นย่อมแปดเปื้อนบาปด้วย<br>
  (พระโพธิสัตว์ฟังแล้ว จึงกล่าวว่า)<br>
  [๑๙๓] บุคคลผู้ไม่สำรวมถึงจะฆ่าบุตรภรรยาแล้วให้ทานก็ตามที<br>
  ผู้มีปัญญาบริโภคอาหารนั้นก็ไม่แปดเปื้อนบาปเลย<br>
  พาโลวาทชาดกที่ ๖ จบ</p>
<p> ๗. ปาทัญชลิชาดก (๒๔๗)<br>
  ว่าด้วยปาทัญชลีราชกุมาร<br>
  (อำมาตย์โพธิสัตว์เข้าใจว่า พระราชกุมารเฉลียวฉลาด จึงกล่าวว่า)<br>
  [๑๙๔] ปาทัญชลีราชกุมารมีพระปรีชา<br>
  ทรงรุ่งเรืองกว่าพวกเราทั้งหมดแน่นอน<br>
  พระองค์ทรงเห็นเหตุอื่นที่ยิ่งกว่านี้เป็นแน่<br>
  เพราะฉะนั้นจึงทรงเม้มพระโอษฐ์<br>
  (พระกุมารโง่เขลา กล่าวว่า)<br>
  [๑๙๕] ปาทัญชลีราชกุมารพระองค์นี้<br>
  จะทรงทราบสิ่งที่เป็นธรรมหรือไม่เป็นธรรม<br>
  สิ่งที่เป็นประโยชน์และไม่เป็นประโยชน์ก็หาไม่<br>
  พระองค์ไม่ทรงทราบอะไรเลย<br>
  นอกจากการเม้มพระโอษฐ์เท่านั้น<br>
  ปาทัญชลิชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑๗ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑๐. สิงคาลวรรค ๑๐. กปิชาดก (๒๕๐)<br>
  ๘. กิงสุโกปมชาดก (๒๔๘)<br>
  ว่าด้วยคนไม่รู้ธรรมด้วยญาณย่อมสงสัยในธรรม<br>
  (พระเจ้าพรหมทัตตรัสกับพระราชโอรสทั้ง ๔ พระองค์ว่า)<br>
  [๑๙๖] เจ้าทั้งหมดได้เห็นต้นทองกวาวมาแล้ว<br>
  เพราะเหตุไรจึงสงสัยในต้นทองกวาวนั้นเล่า<br>
  เพราะพวกเจ้ามิได้สอบถามนายสารถี<br>
  ให้รอบคอบทุกสถานะใช่ไหม<br>
  (พระศาสดาทรงแสดงเหตุนี้กับภิกษุทั้งหลายแล้ว จึงตรัสว่า)<br>
  [๑๙๗] บุคคลเหล่าใดยังไม่รู้ธรรมทั้งหลายด้วยญาณทั้งปวง<br>
  บุคคลเหล่านั้นยังสงสัยในธรรมทั้งหลาย<br>
  เหมือนพระราชภาดา ๔ พระองค์สงสัยในต้นทองกวาว<br>
  กิงสุโกปมชาดกที่ ๘ จบ</p>
<p> ๙. สาลกชาดก (๒๔๙)<br>
  ว่าด้วยสาลกวานร<br>
  (หมองูคิดจะจับลิง จึงเกลี้ยกล่อมลิงว่า)<br>
  [๑๙๘] พ่อสาลกวานร เจ้าเป็นลูกคนเดียวของพ่อ<br>
  และเจ้าจักได้เป็นใหญ่ในโภคะในตระกูลของพ่อ<br>
  ลงมาจากต้นไม้เถิด มาเถิดลูกพ่อ<br>
  เราจะพากันกลับบ้านเดี๋ยวนี้<br>
  (ลิงได้ฟังดังนั้น จึงกล่าวว่า)<br>
  [๑๙๙] ท่านเข้าใจว่าเราเป็นสัตว์ใจดีมิใช่หรือ<br>
  ไฉนจึงเฆี่ยนตีเราด้วยเรียวไผ่<br>
  เราพอใจอยู่ในป่ามะม่วงที่มีผลสุก<br>
  ท่านจงกลับไปบ้านตามสบายเถิด<br>
  สาลกชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑๘ }</span></p><hr><p>
  พระสุตตันตปิฎก ขุททกนิกาย ชาดก [๒. ทุกนิบาต] ๑๐. สิงคาลวรรค ๑๐. กปิชาดก (๒๕๐)<br>
  ๑๐. กปิชาดก (๒๕๐)<br>
  ว่าด้วยการเข้าใจผิดว่าลิงเป็นฤๅษี<br>
  (ดาบสกุมารเห็นลิงปลอมมีความสงสารจึงกล่าวกับดาบสโพธิสัตว์ผู้เป็นบิดาว่า)<br>
  [๒๐๐] ฤๅษีผู้นี้ยินดีในความสงบและความสำรวม<br>
  ท่านถูกภัยคือความหนาวเบียดเบียนยืนอยู่<br>
  เชิญท่านฤๅษีเข้ามายังบรรณศาลานี้<br>
  เพื่อบรรเทาความหนาว ความกระวนกระวายทั้งสิ้นเถิด<br>
  (พระโพธิสัตว์ฟังคำของบุตรแล้วจึงลุกขึ้นมองดูก็รู้ว่าเป็นลิง จึงกล่าวว่า)<br>
  [๒๐๑] ผู้นี้มิใช่ฤๅษีผู้ยินดีในความสงบและความสำรวมหรอก<br>
  แต่เป็นลิงที่ห้อยโหนไปตามกิ่งมะเดื่อ<br>
  มันมักประทุษร้าย มักโกรธ และมีสันดานเลวทราม<br>
  ถ้ามันเข้ามา มันก็จะพึงทำลายบรรณศาลานี้<br>
  กปิชาดกที่ ๑๐ จบ<br>
  สิงคาลวรรคที่ ๑๐ จบ</p>
<p> รวมชาดกที่มีในวรรคนี้ คือ<br>
  <br>
   ๑. สัพพทาฐิชาดก   ๒. สุนขชาดก <br>
   ๓. คุตติลชาดก   ๔. วิคติจฉชาดก<br>
   ๕. มูลปริยายชาดก   ๖. พาโลวาทชาดก<br>
   ๗. ปาทัญชลิชาดก   ๘. กิงสุโกปมชาดก<br>
   ๙. สาลกชาดก  ๑๐. กปิชาดก<br>
  <br>
  รวมวรรคที่มีในนิบาตนี้ คือ<br>
  <br>
   ๑. ทัฬหวรรค   ๒. สันถววรรค <br>
   ๓. กัลยาณวรรค   ๔. อสทิสวรรค<br>
   ๕. รุหกวรรค   ๖. นตังทัฬหวรรค<br>
   ๗. พีรณถัมภกวรรค   ๘. กาสาววรรค<br>
   ๙. อุปาหนวรรค  ๑๐. สิงคาลวรรค<br>
  <br>
  ทุกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๑๙ }</span><br>
</p>
<hr>
<p> ๓. ติกนิบาต<br>
  ๑. สังกัปปวรรค<br>
  หมวดว่าด้วยความดำริ<br>
  ๑. สังกัปปราคชาดก (๒๕๑)<br>
  ว่าด้วยราคะเกิดเพราะความดำริ<br>
  (พระโพธิสัตว์เกิดในตระกูลพราหมณ์มหาศาลถูกลูกศรคือกิเลสแทง จึงกราบ<br>
  ทูลพระราชาว่า)<br>
  [๑] อาตมาถูกลูกศรคือกิเลสอาบยาพิษคือราคะ<br>
  ซึ่งเกิดจากความดำริถึงกาม ลับที่หินคือวิตก<br>
  อันนายช่างศรยังมิได้ขัดถูให้เกลี้ยงเกลา<br>
  [๒] ยังมิได้ดึงสายธนูให้พ้นหมวกหูข้างขวาของคันธนู<br>
  ยังมิทันได้ติดขนปีกนกยูงเป็นต้น<br>
  แทงเข้าที่หัวใจทำความเร่าร้อนไปทั่วสรรพางค์กาย<br>
  [๓] อาตมามิได้เห็นบาดแผลที่ถูกแทง<br>
  และเลือดที่ไหลออกจากบาดแผลเลย<br>
  ตลอดเวลาที่ไม่ได้อบรมจิตด้วยอุบายอันแยบคาย<br>
  อาตมาได้นำทุกข์มาให้แก่ตนเสียเอง<br>
  สังกัปปราคชาดกที่ ๑ จบ</p>
<p> ๒. ติลมุฏฐิชาดก (๒๕๒)<br>
  ว่าด้วยการผูกโกรธเพราะเมล็ดงาเพียงกำมือเดียว<br>
  (พรหมทัตตกุมารทรงผูกโกรธอาจารย์ไม่หาย จึงตรัสกับอาจารย์ว่า)<br>
  [๔] การที่ท่านอาจารย์จับแขนข้าพเจ้าแล้วเฆี่ยนข้าพเจ้าด้วยไม้เรียว<br>
  เพราะงากำมือเดียวนั้นยังฝังใจข้าพเจ้าอยู่จนทุกวันนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒๐ }</span></p><hr><p>
  ๑. สังกัปปวรรค ๓. มณิกัณฐชาดก (๒๕๓)<br>
  [๕] ท่านพราหมณ์ ชะรอยท่านจะไม่ใยดีในชีวิตของตนละซิ<br>
  จึงมาที่นี้ เพราะท่านเคยจับแขนข้าพเจ้าเฆี่ยนถึง ๓ ครั้ง<br>
  (อาจารย์ได้ฟังดังนั้น จึงกล่าวกราบทูลว่า)<br>
  [๖] อารยชนบางคนย่อมกีดกันคนกระทำความชั่วด้วยอาชญา<br>
  การกระทำนั้นเป็นการสอนหาใช่เป็นเวรไม่<br>
  บัณฑิตทั้งหลายรู้เหตุนั้นอย่างนี้<br>
  ติลมุฏฐิชาดกที่ ๒ จบ</p>
<p> ๓. มณิกัณฐชาดก (๒๕๓)<br>
  ว่าด้วยการขอแก้วมณี<br>
  (พญานาคเมื่อจะห้ามดาบสมิให้ขอ จึงได้กล่าวว่า)<br>
  [๗] เพราะแก้วมณีดวงนี้เป็นเหตุทำให้ข้าวน้ำเกิดขึ้น<br>
  แก่ข้าพเจ้ามากมาย<br>
  ข้าพเจ้าให้แก้วมณีท่านไม่ได้ ท่านเป็นคนขอเกินไป<br>
  ข้าพเจ้าจะไม่มาอาศรมของท่านอีกแล้ว<br>
  [๘] เมื่อท่านขอแก้วมณีจนทำให้ข้าพเจ้าหวาดกลัว<br>
  เหมือนชายหนุ่มถือดาบคมที่ลับด้วยหินทำให้ผู้อื่นสะดุ้งกลัว<br>
  ข้าพเจ้าให้แก้วมณีท่านไม่ได้ ท่านเป็นคนขอเกินไป<br>
  ข้าพเจ้าจะไม่มาอาศรมของท่านอีกแล้ว<br>
  (ดาบสโพธิสัตว์ผู้พี่ได้กล่าวกับดาบสผู้น้องว่า)<br>
  [๙] บุคคลไม่ควรขอสิ่งที่รู้ว่าเป็นที่รักของเขา<br>
  อนึ่ง เพราะขอเกินไปย่อมเป็นที่เกลียดชัง<br>
  นาคราชถูกฤาษีขอแก้วมณี<br>
  จึงไม่หวนกลับมาให้ฤาษีเห็นอีกเลย๑<br>
  มณิกัณฐชาดกที่ ๓ จบ<br><br>เชิงอรรถ :<br>
  ๑ วิ.มหา. (แปล) ๑/๓๔๔/๓๗๙-๓๘๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒๑ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๑. สังกัปปวรรค ๖. ชรูทปานชาดก
    (๒๕๖)<br>
  ๔. กุณฑกกุจฉิสินธวชาดก (๒๕๔)<br>
  ว่าด้วยม้าสินธพกินรำข้าว<br>
  (พระโพธิสัตว์เกิดในตระกูลพ่อค้าเมื่อจะทดลองลูกม้าสินธพ จึงกล่าวว่า)<br>
  [๑๐] หญ้าอันเป็นเดน ข้าวตัง<br>
  และรำข้าวเจ้าเคยกินมาแล้ว<br>
  นั่นเป็นอาหารของเจ้า<br>
  เพราะเหตุใดบัดนี้เจ้าจึงไม่กิน<br>
  (ลูกม้าสินธพได้กล่าวว่า)<br>
  [๑๑] มหาพราหมณ์ สถานที่ใดประชาชนไม่รู้จัก<br>
  สัตว์เลี้ยงโดยชาติ โดยวินัย๑<br>
  สถานที่นั้นมีข้าวตังและรำข้าวอยู่เป็นจำนวนมาก<br>
  [๑๒] ส่วนท่านรู้จักข้าพเจ้าดีว่า ม้านี้เป็นม้าชั้นยอดชนิดใด<br>
  ข้าพเจ้ารู้อยู่ เพราะอาศัยท่านผู้รู้ จึงไม่กินรำข้าวของท่าน<br>
  กุณฑกกุจฉิสินธวชาดกที่ ๔ จบ</p>
<p> ๕. สุกชาดก (๒๕๕)<br>
  ว่าด้วยลูกนกแขกเต้า<br>
  (พระศาสดาครั้นทรงนำเรื่องในอดีตมาแล้ว จึงได้ตรัสว่า)<br>
  [๑๓] นกแขกเต้าตัวนั้นรู้ประมาณในการกินอาหารเพียงใด<br>
  จะมีอายุยืนและเลี้ยงดูมารดาบิดาได้นานเพียงนั้น<br>
  [๑๔] แต่เมื่อกลืนกินอาหารมากเกินไป<br>
  มันจึงจมลงแล้วในสมุทรนั้น<br>
  เพราะว่ามันไม่รู้จักประมาณ<br><br>เชิงอรรถ :<br>
  ๑ วินัย ในที่นี้หมายถึงความประพฤติ (ขุ.ชา.อ. ๔/๑๑/๒๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒๒ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๑. สังกัปปวรรค ๖. ชรูทปานชาดก
    (๒๕๖)<br>
  [๑๕] เพราะฉะนั้น การรู้จักประมาณ<br>
  คือการไม่ติดอยู่ในรสอาหารเป็นการดี<br>
  บุคคลผู้ไม่รู้จักประมาณจะจมลง๑<br>
  ผู้รู้จักประมาณจะไม่จมลง<br>
  สุกชาดกที่ ๕ จบ</p>
<p> ๖. ชรูทปานชาดก (๒๕๖)<br>
  ว่าด้วยขุดบ่อน้ำเก่า<br>
  (พระศาสดาครั้นทรงแสดงพระธรรมเทศนาแล้ว จึงได้ตรัสว่า)<br>
  [๑๖] พ่อค้าทั้งหลายที่มีความต้องการน้ำ<br>
  พากันขุดบ่อน้ำเก่าอยู่ ได้แร่เหล็ก แร่ทองแดง<br>
  แร่ดีบุก แร่ตะกั่ว แร่เงิน แร่ทอง แก้วมุกดา<br>
  แก้วไพฑูรย์เป็นจำนวนมาก<br>
  [๑๗] แต่พ่อค้าเหล่านั้นไม่ยินดีด้วยทรัพย์นั้น<br>
  ได้พากันขุดลึกยิ่งขึ้นไปอีก<br>
  พญานาคตัวมีพิษร้ายแรงมีเดชกล้าในบ่อน้ำนั้น<br>
  ได้ฆ่าพวกเขาด้วยเดชแห่งพิษ<br>
  [๑๘] เพราะฉะนั้น บุคคลเมื่อจะขุดอย่าขุดลึกเกินไป<br>
  เพราะว่าบ่อน้ำที่ขุดลึกเกินไปไม่เป็นการดี<br>
  ทรัพย์ที่พวกพ่อค้าขุดได้มาและชีวิตของพวกพ่อค้า<br>
  ถูกพญานาคให้พินาศไปเพราะการขุดลึกเกินไป<br>
  ชรูทปานชาดกที่ ๖ จบ<br><br>เชิงอรรถ :<br>
  ๑ จมลง ในที่นี้ หมายถึงจมลงในอบายภูมิทั้ง ๔ อันเป็นสภาวะหรือที่อันปราศจากความเจริญ
  คือ (๑) นิรยะ<br>
  นรก สภาวะหรือที่อันปราศจากความสุข มีแต่ความเร่าร้อน (๒) ติรัจฉานโยนิ กำเนิดดิรัจฉาน
  พวก<br>
  มืดบอดโง่เขลา (๓) ปิตติวิสัย แดนเปรตผู้มีแต่ความหิวโหย (๔) อสุรกาย พวกอสูร
  พวกหวาดหวั่น<br>
  ไร้ความรื่นเริง (ขุ.ชา.อ. ๔/๑๕/๒๕)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒๓ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๑. สังกัปปวรรค ๙. ติรีฏวัจฉชาดก
    (๒๕๙)<br>
  ๗. คามณิจันทชาดก (๒๕๗)<br>
  ว่าด้วยคามณิจันทพราหมณ์<br>
  (อาทาสมุขกุมารโพธิสัตว์เห็นกิริยาของพวกลิงแล้ว จึงได้กล่าวกับอำมาตย์<br>
  คามณิจันทพราหมณ์ว่า)<br>
  [๑๙] สัตว์นี้ไม่ฉลาด(ที่จะกะหรือสร้าง)บ้านเรือน<br>
  เป็นสัตว์มีปกติหลุกหลิกหน้าย่น<br>
  มักทำลายสิ่งที่เขาทำไว้แล้วสร้างไว้แล้ว<br>
  สัตว์ตระกูลนี้มีธรรมชาติอย่างนี้<br>
  [๒๐] ขนอย่างนี้มิใช่ขนของผู้มีจิตประกอบด้วยปัญญา<br>
  ลิงนี้เป็นสัตว์ที่ไม่น่าไว้วางใจ<br>
  พระเจ้าชนสันธะผู้เป็นพระชนกของข้าพเจ้า<br>
  ได้ตรัสสอนไว้อย่างนี้ว่า<br>
  ธรรมดาลิงไม่รู้เหตุที่ควรหรือไม่ควรอะไรเลย<br>
  [๒๑] สัตว์เช่นนั้นจะเลี้ยงดูมารดา บิดา พี่ชาย น้องชาย<br>
  หรือพี่สาว น้องสาวของตนไม่ได้เลย<br>
  พระเจ้าทศรถผู้เป็นพระชนกของข้าพเจ้าได้ตรัสสอนไว้อย่างนี้<br>
  คามณิจันทชาดกที่ ๗ จบ</p>
<p> ๘. มันธาตุราชชาดก (๒๕๘)<br>
  ว่าด้วยพระเจ้ามันธาตุ<br>
  (พระศาสดาครั้นทรงแสดงพระธรรมเทศนาแล้ว จึงได้ตรัสว่า)<br>
  [๒๒] ดวงจันทร์และดวงอาทิตย์โคจรรอบภูเขาสิเนรุ<br>
  ส่องแสงสว่างไสวไปทั่วทิศมีกำหนดประมาณเท่าไร<br>
  สัตว์ทั้งหลายที่อาศัยแผ่นดินอยู่ในที่มีกำหนดประมาณเท่านั้น<br>
  ล้วนเป็นทาสของพระเจ้ามันธาตุหมดทั้งนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒๔ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๑. สังกัปปวรรค ๙. ติรีฏวัจฉชาดก
    (๒๕๙)<br>
  [๒๓] ขึ้นชื่อว่าความอิ่มในกามทั้งหลายไม่มีแม้ด้วยฝนกหาปณะ<br>
  กามทั้งหลายมีความยินดีน้อยแต่มีทุกข์มาก<br>
  บัณฑิตรู้ชัดแล้วอย่างนี้<br>
  [๒๔] สาวกของพระสัมมาสัมพุทธเจ้า<br>
  ไม่ยินดีในกามทั้งหลายแม้ที่เป็นทิพย์<br>
  แต่ยินดีในความสิ้นตัณหา<br>
  มันธาตุราชชาดกที่ ๘ จบ</p>
<p> ๙. ติรีฏวัจฉชาดก (๒๕๙)<br>
  ว่าด้วยติรีฏวัจฉดาบส<br>
  (อุปราชเข้าไปเฝ้าพระราชาถวายบังคมแล้ว กราบทูลว่า)<br>
  [๒๕] กรรมอะไร ๆ ที่สำเร็จด้วยวิชาของดาบสนี้ไม่มีเลย<br>
  อนึ่ง ดาบสนี้เป็นพระญาติ เป็นพระสหายของพระองค์ก็หามิได้<br>
  เมื่อเป็นเช่นนั้น เพราะเหตุไร<br>
  ติรีฏวัจฉดาบสผู้มีปกติถือไม้ ๓ ท่อน๑เที่ยวไป<br>
  จึงบริโภคโภชนะมีรสเลิศเล่า<br>
  (พระราชาทรงสรรเสริญคุณของติรีฏวัจฉดาบสโพธิสัตว์ว่า)<br>
  [๒๖] เมื่อพ่อแพ้ในการรบ<br>
  ตกอยู่ในอันตรายแต่ผู้เดียว<br>
  ดาบสนั้นได้ทำการอนุเคราะห์ ยื่นมือช่วยเหลือ<br>
  พ่อผู้ตกยากอยู่ในป่าใหญ่อันทารุณ<br>
  เพราะการช่วยเหลือนั้น<br>
  พ่อผู้กำลังเผชิญทุกข์อยู่ก็ขึ้นจากบ่อน้ำได้<br><br>เชิงอรรถ :<br>
  ๑ ไม้ ๓ ท่อน ในที่นี้หมายถึงไม้ที่จะนำไปทำขาตั้งหม้อน้ำหรือคนโทน้ำ (ขุ.ชา.อ.
  ๔/๒๕/๔๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒๕ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๒. ปทุมวรรค ๑. ปทุมชาดก (๒๖๑)<br>
  [๒๗] พ่อผู้ดำรงอยู่ในมนุษยโลกนี้<br>
  กำลังตกอยู่ในวิสัยของพญามัจจุราช มาถึงสถานที่นี้ได้<br>
  เพราะการช่วยเหลืออันแสนยากของดาบสนั้น<br>
  ลูกเอ๋ย ติรีฏวัจฉดาบสเป็นผู้สมควรแก่ลาภ๑<br>
  พวกเจ้าจงถวายปัจจัยที่ควรบริโภค<br>
  จงบูชาด้วยปัจจัยที่ควรบูชาแก่ท่านเถิด<br>
  ติรีฏวัจฉชาดกที่ ๙ จบ</p>
<p> ๑๐. ทูตชาดก (๒๖๐)<br>
  ว่าด้วยทุกชีวิตเป็นทูตของท้อง<br>
  (บุรุษโลเลคนหนึ่งได้เห็นวิธีเสวยพระกระยาหารของพระเจ้าโภชนสุทธิกโพธิสัตว์<br>
  ตกอยู่ในอำนาจของความอยาก จึงกล่าว ๒ คาถาทูลว่า)<br>
  [๒๘] สัตว์ทั้งหลายที่ตกอยู่ในอำนาจของตัณหาไปยังสถานที่ไกล<br>
  เพื่อจะขอแม้กับคนที่เป็นศัตรูเพื่อประโยชน์แก่ท้องใด<br>
  ข้าพระองค์เป็นทูตของท้องนั้น ข้าแต่พระองค์ผู้เป็นจอมทัพ<br>
  ขอพระองค์อย่าทรงพิโรธข้าพระองค์เลย<br>
  [๒๙] มนุษย์ทั้งหลายตกอยู่ในอำนาจของท้องใดทั้งกลางวันกลางคืน<br>
  ข้าพระองค์เป็นทูตของท้องนั้น ข้าแต่พระองค์ผู้เป็นจอมทัพรถ<br>
  ขอพระองค์อย่าทรงพิโรธข้าพระองค์เลย<br>
  (พระราชาได้สดับคำของบุรุษนั้นแล้ว จึงตรัสว่า)<br>
  [๓๐] พ่อพราหมณ์ เราจะให้โคแดงสัก ๑,๐๐๐ ตัว<br>
  พร้อมกับโคจ่าฝูงแก่ท่าน เพราะทูตจะไม่ให้แก่ทูตได้อย่างไร<br>
  แม้เราก็เป็นทูตของท้องนั้นเหมือนกัน<br>
  ทูตชาดกที่ ๑๐ จบ<br>
  สังกัปปวรรคที่ ๑ จบ<br><br>เชิงอรรถ :<br>
  ๑ ลาภ ในที่นี้หมายถึงการได้ปัจจัย ๔ (ขุ.ชา.อ. ๔/๒๗/๔๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒๖ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๒. ปทุมวรรค ๑. ปทุมชาดก (๒๖๑)<br>
  รวมชาดกที่มีในวรรคนี้ คือ<br>
  <br>
   ๑. สังกัปปราคชาดก   ๒. ติลมุฏฐิชาดก<br>
   ๓. มณิกัณฐชาดก   ๔. กุณฑกกุจฉิสินธวชาดก<br>
   ๕. สุกชาดก   ๖. ชรูทปานชาดก<br>
   ๗. คามณิจันทชาดก   ๘. มันธาตุราชชาดก<br>
   ๙. ติรีฏวัจฉชาดก  ๑๐. ทูตชาดก<br>
  <br>
  ๒. ปทุมวรรค<br>
  หมวดว่าด้วยดอกบัว<br>
  ๑. ปทุมชาดก (๒๖๑)<br>
  ว่าด้วยลูกชายเศรษฐีขอดอกบัว<br>
  (ลูกชายเศรษฐีคนหนึ่งเรียกชายจมูกแหว่งมาแล้ว กล่าวขอดอกบัวว่า)<br>
  [๓๑] ผมและหนวดที่ขาดไปแล้ว ๆ ยังงอกขึ้นอีกฉันใด<br>
  ขอจมูกของท่านจงงอกขึ้นฉันนั้น<br>
  เราขอดอกบัวท่านแล้ว ขอท่านจงให้แก่เรา<br>
  (ลูกชายเศรษฐีคนที่ ๒ กล่าวขอว่า)<br>
  [๓๒] พืชที่เก็บไว้ในฤดูใบไม้ร่วง เขาหว่านลงในนาแล้วงอกขึ้นฉันใด<br>
  ขอจมูกของท่านจงงอกขึ้นฉันนั้น<br>
  เราขอดอกบัวท่านแล้ว ขอท่านจงให้แก่เรา<br>
  (พระโพธิสัตว์ลูกชายเศรษฐีคนที่ ๓ กล่าวขอว่า)<br>
  [๓๓] คนทั้ง ๒ คนนี้เพ้อเจ้ออยู่ด้วยคิดว่า<br>
  ผู้นี้จะให้ดอกบัวแก่เราบ้าง พวกเขาจะพูดหรือไม่พูดก็ตาม<br>
  จมูกของท่านไม่มีทางจะงอกขึ้นได้<br>
  เราเพียงแต่ขอท่านเท่านั้น ท่านจงให้ดอกบัวแก่เรานะสหาย<br>
  ปทุมชาดกที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒๗ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๒. ปทุมวรรค ๕. ขุรัปปชาดก (๒๖๕)<br>
  ๒. มุทุปาณิชาดก (๒๖๒)<br>
  ว่าด้วยพระราชาถูกหลอกด้วยคนฝ่ามืออันอ่อนนุ่ม<br>
  (พระราชธิดาให้แม่นมเรียนคาถาไปทูลพระราชกุมารว่า)<br>
  [๓๔] เมื่อใด มีคนใช้ที่มีฝ่ามืออ่อนนุ่ม<br>
  ช้างที่ฝึกไว้ดีแล้ว เวลามืด และฝนตก<br>
  เมื่อนั้น พระองค์พึงสมประสงค์แน่นอน<br>
  (พระราชาโพธิสัตว์ไม่อาจจะรักษาพระราชธิดาไว้ได้ จึงได้ตรัสว่า)<br>
  [๓๕] หญิงเหล่านั้นพูดจาอ่อนหวาน ไม่รู้จักพอ<br>
  ให้เต็มได้ยากเหมือนกับแม่น้ำ ย่อมจมลง(ในนรก)<br>
  บุคคลรู้ชัดเนื้อความข้อนั้นแล้ว พึงเว้นให้ห่างไกล<br>
  [๓๖] หญิงเหล่านั้นคบหาชายใด<br>
  ด้วยความพอใจหรือด้วยทรัพย์ก็ตาม<br>
  ย่อมตามเผาผลาญชายนั้นทันที<br>
  เหมือนไฟป่าเผาผลาญพื้นที่ของตน<br>
  มุทุปาณิชาดกที่ ๒ จบ</p>
<p> ๓. จูฬปโลภนชาดก (๒๖๓)<br>
  ว่าด้วยการประเล้าประโลมของหญิงเพียงครู่เดียว<br>
  (อนิตถิกุมารโพธิสัตว์ดำริจะช่วยเหลือดาบสผู้เสื่อมจากฌาน จึงได้ตรัสว่า)<br>
  [๓๗] ตัวท่านเองเดินมาได้บนผิวน้ำที่ไม่แตกแยกด้วยฤทธิ์<br>
  ครั้นถึงความคลุกคลีกับหญิง จึงจมลงในห้วงน้ำใหญ่<br>
  [๓๘] ธรรมดาหญิงทั้งหลายมีความหมุนเวียนเปลี่ยนอยู่เสมอ<br>
  มีมายามาก ทำพรหมจรรย์ให้กำเริบ<br>
  ย่อมจมลง(ในนรก)<br>
  บุคคลรู้ชัดเนื้อความข้อนั้นแล้ว พึงเว้นให้ห่างไกล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒๘ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๒. ปทุมวรรค ๕. ขุรัปปชาดก (๒๖๕)<br>
  [๓๙] หญิงเหล่านั้นคบหาชายใด<br>
  ด้วยความพอใจหรือด้วยทรัพย์ก็ตาม<br>
  ย่อมตามเผาผลาญชายนั้นทันที<br>
  เหมือนไฟป่าเผาผลาญพื้นที่ของตน<br>
  จูฬปโลภนชาดกที่ ๓ จบ</p>
<p> ๔. มหาปนาทชาดก (๒๖๔)<br>
  ว่าด้วยปราสาทของพระเจ้ามหาปนาทะ<br>
  (พระศาสดาทรงแสดงพระธรรมเทศนา จึงได้ตรัสพระคาถาเหล่านี้ว่า)<br>
  [๔๐] พระราชาทรงพระนามว่าปนาทะ ทรงมีปราสาททองคำ<br>
  กว้าง ๑๖ ชั่วลูกธนูตก สูง ๑,๐๐๐ ชั่วลูกธนู<br>
  [๔๑] ปราสาทสูง ๑,๐๐๐ ชั่วลูกธนู มีพื้น ๑๐๐ ชั้น<br>
  ประดับประดาด้วยธงแก้วมณีสีเขียว มีนักฟ้อนอยู่ ๖,๐๐๐ คน<br>
  โดยแบ่งออกเป็น ๗ พวก ฟ้อนรำอยู่ในปราสาทนั้น<br>
  [๔๒] ภัททชิ เธอพูดถึงปราสาทตามที่มีแล้วในกาลนั้น<br>
  ในกาลนั้นตถาคตเป็นท้าวสักกเทวราช<br>
  เป็นผู้ขวนขวายช่วยเหลือการงานของเธอ<br>
  มหาปนาทชาดกที่ ๔ จบ</p>
<p> ๕. ขุรัปปชาดก (๒๖๕)<br>
  ว่าด้วยคนกล้าไม่กลัวลูกศรที่คม<br>
  (บุตรพ่อค้าถามพระโพธิสัตว์ผู้เป็นหัวหน้าทำหน้าที่อารักขาว่า)<br>
  [๔๓] เมื่อมรณภัยนั้นปรากฏเฉพาะหน้า<br>
  เพราะเห็นพวกโจรยิงลูกธนูอันแหลมคมด้วยความว่องไว<br>
  และถือดาบที่ทาน้ำมันอันคมกริบ<br>
  เพราะเหตุไรหนอ ท่านจึงไม่สะดุ้งกลัว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๒๙ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๒. ปทุมวรรค ๘. อารามทูสกชาดก (๒๖๘)<br>
  (พระโพธิสัตว์ได้ฟังดังนั้น จึงกล่าว ๒ คาถาว่า)<br>
  [๔๔] เมื่อมรณภัยนั้นปรากฏเฉพาะหน้า<br>
  เพราะเห็นพวกโจรยิงลูกธนูแหลมคมด้วยความว่องไว<br>
  และถือดาบที่ทาน้ำมันอันคมกริบ<br>
  ข้าพเจ้ากลับยินดีและพอใจมากที่สุด<br>
  [๔๕] ข้าพเจ้านั้นมีความยินดีจึงย่ำยีศัตรูได้<br>
  ข้าพเจ้าได้สละชีวิตไว้ก่อนแล้ว เพราะเมื่อยังอาลัยในชีวิต<br>
  บุคคลกล้าหาญจะกระทำกิจของผู้กล้าหาญในกาลใด ๆ ไม่ได้เลย<br>
  ขุรัปปชาดกที่ ๕ จบ</p>
<p> ๖. วาตัคคสินธวชาดก (๒๖๖)<br>
  ว่าด้วยม้าสินธพชื่อวาตัคคะ<br>
  (ลูกลาได้เข้าไปหาแม่ลาแล้วถามว่า)<br>
  [๔๖] แม่เป็นโรคผอมเหลืองไม่ใยดีอาหารเพราะม้าตัวใด<br>
  ม้านั้นคือตัวนี้มาภักดีแล้ว<br>
  บัดนี้ เพราะเหตุไร แม่จึงให้ม้านั้นหนีไปเสียเล่า<br>
  (แม่ลาได้ฟังคำของลูก จึงกล่าวว่า)<br>
  [๔๗] ก็ถ้าความเชยชิดเกิดมีแต่แรกพบ<br>
  ชื่อเสียงของสตรีจะเสียหาย<br>
  เพราะเหตุนั้น ลูกเอ๋ย แม่จึงทำให้ม้านั้นหนีไป<br>
  (พระศาสดาได้ตรัสพระคาถาว่า)<br>
  [๔๘] หญิงใดไม่ปรารถนาชายมียศศักดิ์<br>
  เกิดในตระกูลสูงที่เขาชักนำมาแล้ว จะเสียใจไปนานแสนนาน<br>
  เหมือนภัททลีแม่ลาเสียใจเพราะคิดถึงม้าสินธพที่ชื่อวาตัคคะ<br>
  วาตัคคสินธวชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓๐ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๒. ปทุมวรรค ๘. อารามทูสกชาดก (๒๖๘)<br>
  ๗. สุวัณณกักกฏกชาดก (๒๖๗)<br>
  ว่าด้วยนางช้างพังอ้อนวอนปูทอง<br>
  (ช้างโพธิสัตว์ให้ช้างพังทราบว่าตนถูกปูหนีบเพื่อจะไม่ให้นางหนีไป จึงกล่าวว่า)<br>
  [๔๙] เราถูกปูทองซึ่งมีตาโปนออกมา<br>
  มีกระดูกเป็นหนังอาศัยอยู่ในน้ำ ไม่มีขน หนีบแล้ว<br>
  ร้องขอความกรุณาอยู่<br>
  เจ้าอย่าทิ้งเราผู้เป็นสามีคู่ชีวิตไปเลย<br>
  (ช้างพังหันกลับไปปลอบโยนพระโพธิสัตว์ว่า)<br>
  [๕๐] ข้าแต่ลูกเจ้า ดิฉันจะไม่ทิ้งท่าน<br>
  ผู้เป็นช้างมีอายุ ๖๐ ปี เสื่อมกำลัง<br>
  ท่านเป็นสามีสุดที่รักของดิฉัน<br>
  ยิ่งกว่าแผ่นดินอันมีมหาสมุทรทั้ง ๔ เป็นขอบเขต<br>
  (ช้างพังอ้อนวอนปูทองว่า)<br>
  [๕๑] ท่านเป็นสัตว์น้ำที่ประเสริฐกว่าปูทั้งหลายในสมุทร<br>
  ในแม่น้ำคงคา และในแม่น้ำยมุนา<br>
  ขอท่านจงปล่อยสามีของข้าพเจ้าผู้ร้องไห้อยู่เถิด<br>
  สุวัณณกักกฏกชาดกที่ ๗ จบ</p>
<p> ๘. อารามทูสกชาดก (๒๖๘)<br>
  ว่าด้วยลิงทำลายสวน<br>
  (พระโพธิสัตว์เห็นกิริยาของลิง จึงกล่าวว่า)<br>
  [๕๒] ลิงตัวที่ได้รับสมมติว่าประเสริฐที่สุด<br>
  กว่าลิงทั้งปวงที่มีชาติเสมอกัน ยังมีปัญญาเพียงแค่นี้<br>
  ส่วนลิงนอกจากนี้จะมีปัญญาเช่นไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓๑ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๒. ปทุมวรรค ๑๐. อุลูกชาดก<br>
  (พวกลิงได้ฟังคำของพระโพธิสัตว์แล้ว จึงกล่าวว่า)<br>
  [๕๓] ท่านผู้ประเสริฐ ท่านยังไม่รู้จึงได้ติเตียนอย่างนี้<br>
  พวกเราไม่เห็นรากแล้วจะรู้ได้อย่างไรว่า<br>
  ต้นไม้หยั่งรากลงลึกแค่ไหน<br>
  (พระโพธิสัตว์กล่าวว่า)<br>
  [๕๔] เราไม่ติเตียนพวกเจ้าที่เป็นลิงป่าหรอก<br>
  แต่ผู้ที่ควรถูกตำหนิคือพระเจ้าวิสสเสนะ<br>
  ที่พวกเจ้าปลูกต้นไม้ให้<br>
  อารามทูสกชาดกที่ ๘ จบ</p>
<p> ๙. สุชาตาชาดก (๒๖๙)<br>
  ว่าด้วยทรงปรารภนางสุชาดา<br>
  (พระโพธิสัตว์เป็นโอรสของพระเจ้าพรหมทัตได้ตรัสกับพระมารดาว่า)<br>
  [๕๕] ธรรมดาสัตว์ทั้งหลายที่สมบูรณ์ด้วยวรรณะ<br>
  มีเสียงอันไพเราะ น่ารักน่าชม แต่พูดจาหยาบกระด้าง<br>
  ย่อมไม่เป็นที่รักของใคร ๆ ทั้งในโลกนี้และโลกหน้า<br>
  [๕๖] พระองค์ทรงทอดพระเนตรแล้วมิใช่หรือ<br>
  นกดุเหว่าสีดำตัวนี้มีสีไม่สวย ลายพร้อยไปทั้งตัว<br>
  แต่เป็นที่รักของสัตว์ทั้งหลายจำนวนมาก<br>
  เพราะร้องด้วยเสียงอันไพเราะ<br>
  [๕๗] เพราะฉะนั้นบุคคลควรพูดคำอันสละสลวย<br>
  คิดก่อนพูด พูดพอประมาณไม่ฟุ้งซ่าน<br>
  ถ้อยคำของผู้ที่แสดงเป็นอรรถเป็นธรรม<br>
  เป็นถ้อยคำอันไพเราะ เป็นถ้อยคำที่เป็นภาษิต<br>
  สุชาตาชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓๒ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๒. ปทุมวรรค ๑๐. อุลูกชาดก<br>
  ๑๐. อุลูกชาดก (๒๗๐)<br>
  ว่าด้วยนกเค้า<br>
  (กาตัวหนึ่งไม่พอใจการตั้งนกเค้าให้เป็นราชา จึงกล่าวกับนกทั้งหลายว่า)<br>
  [๕๘] ได้ข่าวว่า พวกญาติทั้งหมดจะแต่งตั้งนกเค้าให้เป็นใหญ่<br>
  ถ้าพวกญาติอนุญาต ข้าพเจ้าจะขอพูดสักคำหนึ่ง<br>
  (นกทั้งหลายอนุญาตว่า)<br>
  [๕๙] เอาเถิดเพื่อน พวกเราทั้งหมดอนุญาต<br>
  แต่เจ้าจงพูดแต่ถ้อยคำที่เป็นอรรถเป็นธรรมเท่านั้น<br>
  เพราะว่าพวกนกหนุ่ม ๆ ที่มีปัญญา<br>
  และทรงไว้ซึ่งญาณอันรุ่งเรืองยังมีอยู่<br>
  (กาได้รับอนุญาตแล้ว จึงกล่าวว่า)<br>
  [๖๐] ขอความเจริญรุ่งเรืองจงมีแก่ท่านทั้งหลาย<br>
  การที่แต่งตั้งนกเค้าให้เป็นใหญ่นั้น ข้าพเจ้ายังไม่ชอบใจ<br>
  ท่านจงมองดูหน้านกเค้าที่ยังไม่โกรธดูซิ<br>
  ถ้านกเค้าโกรธจะทำหน้าอย่างไร<br>
  อุลูกชาดกที่ ๑๐ จบ<br>
  ปทุมวรรคที่ ๒ จบ</p>
<p> รวมชาดกที่มีในวรรคนี้ คือ<br>
  <br>
   ๑. ปทุมชาดก   ๒. มุทุปาณิชาดก <br>
   ๓. จูฬปโลภนชาดก   ๔. มหาปนาทชาดก<br>
   ๕. ขุรัปปชาดก   ๖. วาตัคคสินธวชาดก<br>
   ๗. สุวัณณกักกฏกชาดก   ๘. อารามทูสกชาดก<br>
   ๙. สุชาตาชาดก  ๑๐. อุลูกชาดก<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓๓ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๓. อุทปานวรรค ๓. กัจฉปชาดก (๒๗๓)<br>
  ๓. อุทปานวรรค<br>
  หมวดว่าด้วยบ่อน้ำ<br>
  ๑. อุทปานทูสกชาดก (๒๗๑)<br>
  ว่าด้วยสุนัขจิ้งจอกทำลายบ่อน้ำ<br>
  (ฤๅษีโพธิสัตว์กล่าวกับสุนัขจิ้งจอกว่า)<br>
  [๖๑] นี่เพื่อน ทำไมเจ้าจึงได้ถ่ายรดบ่อน้ำดื่มที่ขุดได้ยาก<br>
  ของพวกฤาษีชีไพรผู้บำเพ็ญตบะอยู่ตลอดกาลนานเล่า<br>
  (สุนัขจิ้งจอกได้ฟังดังนั้น จึงกล่าวว่า)<br>
  [๖๒] พวกเราดื่มน้ำที่ใดแล้วย่อมถ่ายลงที่นั้น<br>
  นั้นเป็นธรรมของพวกสุนัขจิ้งจอก<br>
  และเป็นธรรมของพวกเรามาตั้งแต่ครั้งบิดาและปู่<br>
  ท่านไม่ควรจะกล่าวโทษธรรมนั้น<br>
  (ต่อแต่นั้นพระโพธิสัตว์จึงกล่าวว่า)<br>
  [๖๓] ธรรมของพวกเจ้ายังเป็นเช่นนี้<br>
  ก็สภาพที่มิใช่ธรรมของพวกเจ้าจะเป็นเช่นไร<br>
  ขอพวกเราอย่าได้เห็นธรรม<br>
  หรือสภาพที่มิใช่ธรรมของพวกเจ้าในกาลไหน ๆ เลย<br>
  อุทปานทูสกชาดกที่ ๑ จบ</p>
<p> ๒. พยัคฆชาดก (๒๗๒)<br>
  ว่าด้วยรุกขเทวดาอ้อนวอนราชสีห์และเสือ<br>
  (รุกขเทวดาโพธิสัตว์ได้กล่าวกับรุกขเทวดานอกนี้ว่า)<br>
  [๖๔] เพราะการคบหามิตรใด ความปลอดภัยจะหมดไป<br>
  บัณฑิตควรรักษาลาภยศและชีวิตของตน<br>
  ที่มิตรนั้นเคยครอบครองมาก่อนเอาไว้ประดุจบุคคลรักษาดวงตา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓๔ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๓. อุทปานวรรค ๓. กัจฉปชาดก (๒๗๓)<br>
  [๖๕] เพราะการคบหากับมิตรใด ความปลอดภัยเพิ่มพูนมากขึ้น<br>
  บัณฑิตควรทำการช่วยเหลือในกิจทุกอย่างของมิตรนั้น<br>
  ให้เหมือนกับทำให้กับตนเอง<br>
  (พระโพธิสัตว์กล่าวว่า)<br>
  [๖๖] มาเถิดราชสีห์และเสือ พวกเจ้าจงกลับไปยังป่าใหญ่<br>
  ขอมนุษย์อย่าโค่นป่าที่ปราศจากราชสีห์และเสือ<br>
  ขอพวกราชสีห์และเสือก็อย่าปราศจากป่าเลย<br>
  พยัคฆชาดกที่ ๒ จบ</p>
<p> ๓. กัจฉปชาดก (๒๗๓)<br>
  ว่าด้วยฤาษีขอร้องเต่า<br>
  (พระโพธิสัตว์บวชเป็นฤๅษีเมื่อจะล้อเล่นกับลิงทุศีล จึงกล่าวว่า)<br>
  [๖๗] ใครหนอเดินมาเหมือนคนถือภัตตาหารมาเต็มถาด<br>
  เหมือนพราหมณ์ได้ลาภเต็มมือ<br>
  เจ้าไปเที่ยวภิกขาจารที่ไหนหนอ เข้าไปหาผู้มีศรัทธาคนใดมา<br>
  (ลิงทุศีลได้ฟังดังนั้น จึงกล่าวว่า)<br>
  [๖๘] ข้าพเจ้าเป็นลิงโง่เขลาจับต้องสิ่งที่ไม่ควรจับต้อง<br>
  ขอความเจริญจงมีแก่ท่าน ขอท่านจงช่วยปล่อยข้าพเจ้า<br>
  ข้าพเจ้าหลุดพ้นแล้วจะไปยังภูเขา<br>
  (พระโพธิสัตว์เจรจากับเต่าว่า)<br>
  [๖๙] ธรรมดาเต่าเป็นต้นตระกูลกัสสปโคตร<br>
  ลิงเป็นต้นตระกูลโกณฑัญญโคตร<br>
  กัสสปะ ท่านจงปล่อยโกณฑัญญะเสียเถิด<br>
  ท่านได้เคยร่วมเมถุน๑กันมาแล้ว<br>
  กัจฉปชาดกที่ ๓ จบ<br><br>เชิงอรรถ :<br>
  ๑ เคยร่วมเมถุน ในที่นี้หมายถึงเต่าเคยเสพสังวาสกับลิง (ขุ.ชา.อ. ๔/๑๖๙/๙๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓๕ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๓. อุทปานวรรค ๖. กุรุธัมมชาดก
    (๒๗๖)<br>
  ๔. โลลชาดก (๒๗๔)<br>
  ว่าด้วยโทษของความโลเล<br>
  (นกพิราบโพธิสัตว์เห็นกานั้นทอดถอนใจอยู่ เมื่อจะล้อเล่น จึงกล่าวว่า)<br>
  [๗๐] นกยางอะไรนี่มีหงอน เป็นโจร มีเมฆเป็นปู่๑<br>
  แม่นกยาง เจ้าจงลงมาข้างล่างนี้เถิด<br>
  กาสหายของเราเป็นสัตว์ดุร้าย<br>
  (กาได้ฟังดังนั้น จึงตอบว่า)<br>
  [๗๑] เรามิใช่นกยางมีหงอนหรอก<br>
  เราเป็นกาโลเล ไม่เชื่อฟังคำของท่าน<br>
  ท่านจงมาดูเถิด เรากลายเป็นกามีขนเกรียนไปแล้ว<br>
  (พระโพธิสัตว์กล่าวว่า)<br>
  [๗๒] เพื่อนเอ๋ย เจ้าจักประสบความชั่วร้ายเช่นนี้อีก<br>
  เพราะปกติของเจ้าเป็นเช่นนั้น<br>
  อาหารของมนุษย์เป็นของที่นกไม่ควรกิน<br>
  โลลชาดกที่ ๔ จบ</p>
<p> ๕. รุจิรชาดก (๒๗๕)<br>
  ว่าด้วยเรื่องนกกาที่น่ารัก<br>
  (พระโพธิสัตว์กล่าวคาถาเหล่านี้ว่า)<br>
  [๗๓] นกยางตัวนี้ช่างน่ารักเสียนี่กระไร<br>
  มาอาศัยอยู่ในรังกา<br>
  นั่นเป็นรังของกาดุร้ายสหายของเรา<br><br>เชิงอรรถ :<br>
  ๑ มีก้อนเมฆเป็นปู่ ในที่นี้หมายถึงนกยางทั้งหลายจะตั้งครรภ์ (มีไข่) ได้ ต้องได้ยินเสียงเมฆครางกระหึ่ม<br>
  เสียก่อน จึงตั้งครรภ์ได้ (ดู อธิบาย วิ.อ. ๑/๒๒๒-๒๒๓) นี้เป็นธรรมดาของนกยาง
  (ขุ.ชา.อ. ๔/๗๐/๙๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓๖ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๓. อุทปานวรรค ๖. กุรุธัมมชาดก
    (๒๗๖)<br>
  (กากล่าวว่า)<br>
  [๗๔] ท่านรู้จักเราดีมิใช่หรือ พิราบเพื่อนรัก<br>
  ผู้มีข้าวฟ่างและลูกเดือยเป็นอาหาร<br>
  เราไม่เชื่อฟังคำของท่าน ท่านจงมาดูเถิด<br>
  เรากลายเป็นกาขนเกรียนไปแล้ว<br>
  (พระโพธิสัตว์กล่าวว่า)<br>
  [๗๕] เพื่อนเอ๋ย เจ้าจักประสบความชั่วร้ายเช่นนี้อีก<br>
  เพราะปกติของเจ้าเป็นเช่นนั้น<br>
  อาหารของมนุษย์เป็นของที่นกไม่ควรกิน<br>
  รุจิรชาดกที่ ๕ จบ</p>
<p> ๖. กุรุธัมมชาดก (๒๗๖)<br>
  ว่าด้วยธรรมของชาวกุรุ<br>
  (พราหมณ์ทั้งหลายสรรเสริญคุณของพระอุปราชโพธิสัตว์ว่า)<br>
  [๗๖] ข้าแต่พระองค์ผู้เป็นใหญ่กว่าเหล่าชน<br>
  ข้าพระองค์ทั้งหลายได้ทราบศรัทธาและศีลของพระองค์แล้ว<br>
  จะขอรับพระราชทานแลกเปลี่ยนทองคำกับพญาช้างอัญชนวรรณ<br>
  นำไปไว้ในแคว้นกาลิงคะ พระเจ้าข้า<br>
  (พระอุปราชโพธิสัตว์ตอบว่า)<br>
  [๗๗] สัตว์ทั้งหมดนั้นที่พึงเลี้ยงด้วยข้าวก็ดี<br>
  ไม่พึงเลี้ยงด้วยข้าวก็ดี ในมนุษยโลกนี้ ตัวใดเจาะจงไปหา<br>
  เราไม่ควรปฏิเสธ นี้เป็นคำของบูรพาจารย์<br>
  [๗๘] พราหมณ์ทั้งหลาย เราจะให้พญาช้างนี้ที่สมควรแก่พระราชา<br>
  เหมาะที่พระราชาจะทรงใช้สอย มียศ ประดับตกแต่งอย่างสวยงาม<br>
  ปกคลุมกระพองด้วยข่ายทองคำแก่พวกท่านพร้อมทั้งนายควาญ<br>
  พวกท่านจงไปตามปรารถนาเถิด<br>
  กุรุธัมมชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓๗ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๓. อุทปานวรรค ๙. สตปัตตชาดก (๒๗๙)<br>
  ๗. โรมชาดก (๒๗๗)<br>
  ว่าด้วยดาบสลวงนกพิราบโรมะ<br>
  (ดาบสโกงคิดจะลวงจับนกพิราบกิน จึงได้กล่าว ๒ คาถาว่า)<br>
  [๗๙] โรมกะ เราอยู่ในถ้ำศิลามา ๕๐ กว่าปี<br>
  เมื่อก่อนนกทั้งหลายไม่หวาดระแวง<br>
  ไว้ใจจึงบินมาเกาะที่มือเรา<br>
  [๘๐] วักกังคะ คราวนี้ทำไม<br>
  นกเหล่านั้นจึงพยายามหนีไปอยู่ซอกเขาแห่งอื่น<br>
  นกทั้งหลายไม่นับถือเราเหมือนเมื่อก่อนกระมัง<br>
  หรือจากไปเสียนาน จึงจำเราไม่ได้<br>
  หรือนกพวกนี้มิใช่นกพวกนั้น<br>
  (นกพิราบโพธิสัตว์ได้ยินดังนั้น จึงกล่าวว่า)<br>
  [๘๑] พวกเราจำท่านได้ดี ไม่ลืมหรอก<br>
  ท่านก็คือดาบสรูปนั้นแหละ พวกเราก็ไม่ใช่นกพวกอื่น<br>
  แต่จิตของท่านประทุษร้ายในสัตว์เหล่านี้<br>
  ท่านอาชีวก เพราะเหตุนั้น พวกเราจึงกลัวท่าน<br>
  โรมชาดกที่ ๗ จบ</p>
<p> ๘. มหิสชาดก (๒๗๘)<br>
  ว่าด้วยลิงกับกระบือ<br>
  (รุกขเทวดาได้กล่าวกับกระบือโพธิสัตว์ว่า)<br>
  [๘๒] เพราะมุ่งหมายประโยชน์อะไรต่อลิงผู้มีจิตกลับกลอก<br>
  มีปกติประทุษร้ายมิตร ท่านจึงอดกลั้นทุกข์นี้ไว้<br>
  เหมือนคนอดกลั้นต่อเจ้านาย<br>
  ผู้ให้สิ่งที่ต้องการได้ทุกอย่าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓๘ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๓. อุทปานวรรค ๙. สตปัตตชาดก (๒๗๙)<br>
  [๘๓] ท่านจงขวิดมัน จงเหยียบมัน<br>
  ถ้าไม่ปรามมันไว้บ้าง<br>
  พวกสัตว์โง่ก็จะพึงเบียดเบียนหนักข้อขึ้น<br>
  (กระบือโพธิสัตว์กล่าวว่า)<br>
  [๘๔] ก็เมื่อเจ้าลิงตัวนี้เข้าใจว่ากระบือตัวอื่นเหมือนข้าพเจ้า<br>
  จักกระทำอนาจารอย่างนี้<br>
  กระบือเหล่านั้นก็จักฆ่ามันเสียในที่นั้น<br>
  ข้าพเจ้าจักพ้นจากปาณาติบาต<br>
  มหิสชาดกที่ ๘ จบ</p>
<p> ๙. สตปัตตชาดก (๒๗๙)<br>
  ว่าด้วยมาณพเข้าใจผิดนกกระไน<br>
  (พระศาสดาทรงนำอดีตนิทานมาแสดงแล้ว ได้ตรัสพระคาถาเหล่านี้ว่า)<br>
  [๘๕] นางสุนัขจิ้งจอกซึ่งเที่ยวไปในป่าปรารถนาดี<br>
  ประกาศให้รู้ในหนทาง<br>
  มาณพเข้าใจว่าเป็นผู้ไม่ปรารถนาดี<br>
  แต่เข้าใจนกกระไนผู้ไม่ปรารถนาดีว่า<br>
  เป็นผู้ปรารถนาดี ฉันใด<br>
  [๘๖] บุคคลบางคนในโลกนี้ก็ฉันนั้นเหมือนกัน<br>
  เมื่อผู้หวังดีกล่าวสอน ก็ไม่รับคำสอน<br>
  [๘๗] อนึ่ง ชนเหล่าใดสรรเสริญบุคคลนั้น<br>
  หรือยกย่องบุคคลนั้น เพราะความกลัว<br>
  เขาย่อมเข้าใจบุคคลนั้นว่าเป็นมิตร<br>
  เหมือนมาณพเข้าใจนกกระไน<br>
  สตปัตตชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๓๙ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๔. อัพภันตรวรรค ๒. เสยยชาดก (๒๘๒)<br>
  ๑๐. ปุฏทูสกชาดก (๒๘๐)<br>
  ว่าด้วยลิงผู้ชอบทำลายพวงดอกไม้<br>
  (พราหมณ์โพธิสัตว์เรียกลิงจ่าฝูงมาว่ากล่าวว่า)<br>
  [๘๘] พญาเนื้อ ท่านเห็นจะเป็นผู้ฉลาดในการทำห่อใบไม้เป็นแน่แท้<br>
  เพราะฉะนั้นจึงได้รื้อมันเสีย<br>
  คงจะกระทำพวงอื่นให้ดีกว่าเป็นแน่<br>
  (ลิงได้ฟังดังนั้น จึงได้กล่าวว่า)<br>
  [๘๙] มารดาบิดาของข้าพเจ้าเป็นผู้ฉลาดในการทำพวงใบไม้ก็หาไม่<br>
  พวกเราได้แต่รื้อสิ่งของที่เขาทำไว้แล้ว ๆ เท่านั้น<br>
  ตระกูลของพวกเรานี้มีธรรมอย่างนี้<br>
  (พราหมณ์โพธิสัตว์กล่าวว่า)<br>
  [๙๐] ธรรมของพวกเจ้ายังเป็นเช่นนี้<br>
  ก็สภาพที่มิใช่ธรรมของพวกเจ้าจะเป็นเช่นไร<br>
  ขอพวกเราอย่าได้เห็นธรรม<br>
  หรือสภาพที่มิใช่ธรรมของพวกเจ้าในกาลไหน ๆ เลย<br>
  ปุฏทูสกชาดกที่ ๑๐ จบ<br>
  อุทปานวรรคที่ ๓ จบ</p>
<p> รวมชาดกที่มีในวรรคนี้ คือ<br>
  <br>
  ๑. อุทปานทูสกชาดก   ๒. พยัคฆชาดก <br>
  ๓. กัจฉปชาดก   ๔. โลลชาดก<br>
  ๕. รุจิรชาดก   ๖. กุรุธัมมชาดก<br>
  ๗. โรมชาดก   ๘. มหิสชาดก<br>
  ๙. สตปัตตชาดก  ๑๐. ปุฏทูสกชาดก<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔๐ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๔. อัพภันตรวรรค ๒. เสยยชาดก (๒๘๒)<br>
  ๔. อัพภันตรวรรค<br>
  หมวดว่าด้วยผลไม้ทิพย์ชื่ออัพภันตระ<br>
  ๑. อัพภันตรชาดก (๒๘๑)<br>
  ว่าด้วยผลไม้ทิพย์ชื่ออัพภันตระ<br>
  (ท้าวสักกะทรงเจรจากับพระมเหสีของพระราชาว่า)<br>
  [๙๑] ผลของต้นมะม่วงที่ชื่ออัพภันตระ เป็นผลไม้ทิพย์<br>
  หญิงแพ้ท้องบริโภคแล้ว จะประสูติโอรสเป็นพระเจ้าจักรพรรดิ<br>
  [๙๒] พระนางผู้เจริญ แม้พระนางก็จะได้เป็นพระมเหสี<br>
  ทั้งจะได้เป็นที่โปรดปรานของพระสวามี<br>
  พระราชาจักทรงนำผลมะม่วงชื่ออัพภันตระนี้<br>
  มาพระราชทานแก่พระนาง<br>
  (นกแขกเต้าสุวโปตกะได้กล่าวกับพวกรากษสว่า)<br>
  [๙๓] บุคคลผู้กล้าหาญยอมเสียสละชีวิตร่างกาย<br>
  พยายามทำประโยชน์แก่ผู้ที่เลี้ยงดูตนมา<br>
  ย่อมประสบฐานะอันใด ข้าพเจ้าก็จะประสบฐานะอันนั้นเช่นกัน<br>
  อัพภันตรชาดกที่ ๑ จบ</p>
<p> ๒. เสยยชาดก (๒๘๒)<br>
  ว่าด้วยคบคนดีผู้คบก็เป็นคนดี<br>
  (พระราชาโพธิสัตว์สนทนากับเหล่าอำมาตย์ว่า)<br>
  [๙๔] ผู้ใดคบหาบุคคลผู้ประเสริฐ<br>
  ผู้นั้นชื่อว่ามีส่วนอันประเสริฐ เป็นผู้ประเสริฐ<br>
  เรากระทำไมตรีกับพระราชาโจรองค์เดียวแล้ว<br>
  ได้ปลดปล่อยพวกท่านตั้ง ๑๐๐ คนให้พ้นการถูกประหารชีวิต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔๑ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๔. อัพภันตรวรรค ๕. มณิสูกรชาดก
    (๒๘๕)<br>
  [๙๕] เพราะฉะนั้น บุคคลเพียงผู้เดียว<br>
  กระทำไมตรีกับชาวโลกทั้งปวง<br>
  ละโลกนี้ไปแล้วพึงไปสู่สวรรค์<br>
  พวกท่านผู้เป็นชาวกาสีจงฟังคำของเรานี้เถิด<br>
  (พระศาสดาตรัสพระคาถาว่า)<br>
  [๙๖] พระเจ้ากังสมหาราชผู้ทรงปกครองกรุงพาราณสี<br>
  ครั้นทรงมีพระดำรัสนี้แล้ว ทรงสละธนูและลูกศร<br>
  ทรงสำรวมออกผนวชแล้ว<br>
  เสยยชาดกที่ ๒ จบ</p>
<p> ๓. วัฑฒกีสูกรชาดก (๒๘๓)<br>
  ว่าด้วยสุกรชื่อวัฑฒกี<br>
  (ชฎิลโกงเห็นเสือโคร่งกลับมาตัวเปล่า จึงกล่าวกับเสือโคร่งว่า)<br>
  [๙๗] เจ้าเสือโคร่ง ในวันก่อนเจ้าเที่ยวย่ำยีเหล่าสุกรที่นี้<br>
  แต่บัดนี้ เจ้าซบเซามาแต่ผู้เดียว<br>
  วันนี้ เจ้าไม่มีแรงหรือ เสือโคร่ง<br>
  (เสือโคร่งได้ฟังดังนั้น จึงกล่าวว่า)<br>
  [๙๘] ได้ยินว่า ในวันก่อนสุกรเหล่านี้เห็นข้าพเจ้าแล้วเกิดความกลัว<br>
  แยกย้ายกันวิ่งหนีไปหาที่ซุกซ่อนตัวละทิศละทาง<br>
  แต่วันนี้สุกรเหล่านั้นมาอยู่รวมกันในชัยภูมิที่ข้าพเจ้าจะย่ำยีได้ยาก<br>
  (เทวดาที่สิงสถิตอยู่ในไพรสณฑ์นั้นได้กล่าวว่า)<br>
  [๙๙] ข้าพเจ้าขอนอบน้อมฝูงสุกรที่มาประชุมพร้อมกัน<br>
  ข้าพเจ้าเห็นด้วยตัวเองซึ่งมิตรภาพอันไม่เคยปรากฏมาก่อน<br>
  จึงกล่าวสรรเสริญฝูงสูกรที่มีเขี้ยวเป็นกำลังจึงชนะเสือโคร่งได้<br>
  และพ้นมรณภัยได้ด้วยความสามัคคี<br>
  วัฑฒกีสูกรชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔๒ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๔. อัพภันตรวรรค ๕. มณิสูกรชาดก
    (๒๘๕)<br>
  ๔. สิริชาดก (๒๘๔)<br>
  ว่าด้วยสมบัติเกิดขึ้นแก่ผู้มีบุญ<br>
  (พระศาสดาทรงนำอดีตนิทานมาแสดงแล้ว ได้ตรัสพระคาถาเหล่านี้ว่า)<br>
  [๑๐๐] ผู้ไม่มีบุญจะมีศิลปะหรือไม่มีศีลปะก็ตามที<br>
  ขวนขวายรวบรวมทรัพย์ใดไว้เป็นจำนวนมาก<br>
  ทรัพย์นั้นผู้มีบุญย่อมได้ใช้สอย<br>
  [๑๐๑] สมบัติจำนวนมากล่วงเลยคนเหล่าอื่นไปเสีย<br>
  ย่อมเกิดขึ้นแก่ผู้กระทำบุญไว้ในที่ทั้งปวงเท่านั้น<br>
  แม้รัตนะทั้งหลายก็เกิดขึ้นในที่มิใช่บ่อเกิดแห่งรัตนะ<br>
  (พระศาสดาเมื่อจะทรงแสดงรัตนะเหล่านั้น จึงตรัสว่า)<br>
  [๑๐๒] ไก่ แก้วมณี ไม้เท้า และหญิงชื่อปุญญลักขณาเทวี<br>
  เกิดขึ้นแก่อนาถบิณฑิกเศรษฐีผู้ไม่ทำบาปทำแต่บุญไว้แล้ว<br>
  สิริชาดกที่ ๔ จบ</p>
<p> ๕. มณิสูกรชาดก (๒๘๕)<br>
  ว่าด้วยสุกรพยายามทำลายแก้วมณี<br>
  (สุกรทั้งหลายไม่เห็นอุบายจึงเข้าไปหาดาบสโพธิสัตว์ไหว้แล้ว จึงกล่าวว่า)<br>
  [๑๐๓] พวกข้าพเจ้าประมาณ ๓๐ ตัว<br>
  ได้อาศัยอยู่ในถ้ำแก้วมณีถึง ๗ ปี<br>
  ได้ปรึกษากันว่า พวกเราจะทำลายประกายของแก้วมณี<br>
  [๑๐๔] แก้วมณีกลับผ่องใสยิ่งขึ้น<br>
  ตลอดเวลาที่พวกข้าพเจ้าเสียดสีมันอยู่<br>
  บัดนี้ พวกข้าพเจ้าขอถามถึงกิจนี้<br>
  ท่านเข้าใจกิจนี้อย่างไรในเรื่องนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔๓ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๔. อัพภันตรวรรค ๘. มัจฉุททานชาดก
    (๒๘๘)<br>
  (ดาบสโพธิสัตว์บอกแก่สุกรเหล่านั้นว่า)<br>
  [๑๐๕] แก้วไพฑูรย์นี้บริสุทธิ์งามผ่องใส<br>
  ไม่มีใครสามารถจะทำลายรัศมีของแก้วไพฑูรย์นั้นให้เสียหายได้<br>
  สุกรทั้งหลาย พวกท่านจงพากันหนีไปเถิด<br>
  มณิสูกรชาดกที่ ๕ จบ</p>
<p> ๖. สาลูกชาดก (๒๘๖)<br>
  ว่าด้วยสุกรสาลูกะถูกเลี้ยงไว้ฆ่า<br>
  (โคมหาโลหิตโพธิสัตว์ได้กล่าวกับโคจูฬโลหิตผู้น้องว่า)<br>
  [๑๐๖] เจ้าอย่าปรารถนาเป็นเช่นสุกรสาลูกะเลย<br>
  เพราะสุกรสาลูกะนี้กินอาหารที่ทำให้เดือดร้อน<br>
  เจ้าอย่าทะเยอทะยานไปนัก จงกินต้นข้าวลีบเถิด<br>
  นั่นเป็นเหตุแห่งความเป็นผู้มีอายุยืน<br>
  [๑๐๗] อีกไม่นานนัก ข้าราชสำนักพร้อมกับบริวารนั้นจะเป็นแขกมาที่นี้<br>
  ตอนนั้นเจ้าจะเห็นสุกรสาลูกะถูกตีด้วยสากนอนตายอยู่<br>
  (พระศาสดาตรัสพระคาถานี้ว่า)<br>
  [๑๐๘] ครั้นเห็นสุกรสาลูกะถูกฆ่าด้วยสากนอนตายถูกชำแหละอยู่<br>
  โคแก่ทั้ง ๒ ได้คิดว่า ต้นข้าวลีบของพวกเราเท่านั้นประเสริฐที่สุด<br>
  สาลูกชาดกที่ ๖ จบ</p>
<p> ๗. ลาภครหชาดก (๒๘๗)<br>
  ว่าด้วยวิธีการหลอกลวงเพื่อแสวงหาลาภ<br>
  (อาจารย์ทิศาปาโมกข์โพธิสัตว์ได้ตรัสกับมาณพผู้เป็นศิษย์ว่า)<br>
  [๑๐๙] ไม่บ้าก็ทำเป็นเหมือนคนบ้า<br>
  ไม่ใช่คนส่อเสียดก็ทำเป็นเหมือนคนส่อเสียด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔๔ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๔. อัพภันตรวรรค ๘. มัจฉุททานชาดก
    (๒๘๘)<br>
  ไม่ใช่นักฟ้อนรำก็ทำเป็นเหมือนนักฟ้อนรำ<br>
  ไม่ตื่นข่าวก็ทำเป็นเหมือนตื่นข่าว<br>
  ย่อมได้ลาภในบุคคลที่ลุ่มหลงงมงาย<br>
  นี้เป็นคำสอนสำหรับเธอ<br>
  (ลูกศิษย์ได้ฟังคำของอาจารย์แล้ว จึงติเตียนลาภว่า)<br>
  [๑๑๐] พราหมณ์ น่าติเตียนการได้ยศ<br>
  และการได้ทรัพย์สำหรับเลี้ยงชีวิต<br>
  ซึ่งเป็นเหตุให้ประสบความพินาศ<br>
  หรือประพฤติไม่เป็นธรรม<br>
  [๑๑๑] ถึงแม้เราจะเป็นนักบวชถือบาตรเลี้ยงชีพ<br>
  การเลี้ยงชีพเช่นนั้นแหละยังดีกว่าการแสวงหาโดยไม่ชอบธรรม<br>
  ลาภครหชาดกที่ ๗ จบ</p>
<p> ๘. มัจฉุททานชาดก (๒๘๘)<br>
  ว่าด้วยบุญที่ให้ทานแก่ปลา<br>
  (กุฎุมพีโพธิสัตว์ตรวจดูห่อทรัพย์แล้วจำตราของตนได้ จึงกล่าวว่า)<br>
  [๑๑๒] ปลาทั้งหลายมีราคาเกินกว่า ๑,๐๐๐ กหาปณะ<br>
  กับ ๗ มาสก ไม่มีคนที่จะเชื่อเรื่องนี้<br>
  แต่สำหรับข้าพเจ้ามีเงินอยู่ ๗ มาสก<br>
  ก็ซื้อปลาพวงนั้นได้<br>
  (เทวดาประจำแม่น้ำปรากฏกายอยู่ในอากาศ กล่าวว่า)<br>
  [๑๑๓] ท่านได้ให้อาหารแก่ฝูงปลาแล้วอุทิศส่วนกุศลให้แก่ข้าพเจ้า<br>
  เมื่อระลึกถึงส่วนกุศลนั้นและความอ่อนน้อมที่ท่านได้กระทำแล้ว<br>
  จึงรักษาทรัพย์ของท่านไว้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔๕ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๔. อัพภันตรวรรค ๑๐. สีลวีมังสกชาดก
    (๒๙๐)<br>
  (เทวดาบอกการโกงที่น้องชายกระทำแก่พระโพธิสัตว์ว่า)<br>
  [๑๑๔] ผู้ใดทำกรรมชั่ว<br>
  ล่อลวงเอาทรัพย์สมบัติของพี่น้องชายของพ่อแม่<br>
  ผู้นั้นจัดว่าเป็นผู้มีจิตชั่วร้าย<br>
  ย่อมไม่มีความเจริญ<br>
  แม้เทวดาก็ไม่นับถือเขา<br>
  มัจฉุททานชาดกที่ ๘ จบ</p>
<p> ๙. นานาฉันทชาดก (๒๘๙)<br>
  ว่าด้วยความต้องการที่ต่างกัน<br>
  (พราหมณ์กล่าวกับพระโพธิสัตว์ว่า)<br>
  [๑๑๕] ข้าแต่มหาราชเจ้า ข้าพระองค์ทั้งหลายอยู่ในเรือนหลังเดียวกัน<br>
  แต่มีความต้องการต่างกัน คือ ข้าพระองค์ต้องการบ้านส่วย<br>
  ส่วนนางพราหมณีต้องการแม่โคนม ๑๐๐ ตัว<br>
  [๑๑๖] บุตรของข้าพระองค์ต้องการรถเทียมด้วยม้าอาชาไนย<br>
  หญิงสะใภ้ต้องการต่างหูแก้วมณี<br>
  ส่วนนางปุณณิกาทาสีผู้ต่ำต้อยต้องการครก<br>
  กระด้ง และสาก พระเจ้าข้า<br>
  (พระโพธิสัตว์ตรัสว่า)<br>
  [๑๑๗] ท่านทั้งหลายจงให้บ้านส่วยแก่พราหมณ์<br>
  แม่โคนม ๑๐๐ ตัวแก่นางพราหมณี<br>
  รถเทียมม้าอาชาไนยแก่บุตรของพราหมณ์<br>
  ต่างหูแก้วมณีแก่หญิงสะใภ้<br>
  และครก กระด้ง สากแก่นางปุณณิกาทาสีผู้ต่ำต้อย<br>
  นานาฉันทชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔๖ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๔. อัพภันตรวรรค ๑๐. สีลวีมังสกชาดก
    (๒๙๐)<br>
  ๑๐. สีลวีมังสกชาดก (๒๙๐)<br>
  ว่าด้วยการพิจารณาอานิสงส์ของศีล<br>
  (พราหมณ์ได้กราบทูลพระราชาถึงการกระทำของตนเพราะต้องการจะทดลอง<br>
  ศีลว่า)<br>
  [๑๑๘] ได้ยินว่า ศีลเป็นสิ่งที่ดีงาม<br>
  ศีลเป็นสิ่งที่ยอดเยี่ยมในโลก<br>
  ดูเถิด นาคที่พิษร้ายแรงยังไม่เบียดเบียนใคร ๆ<br>
  เพราะสำนึกอยู่ว่าตนมีศีล<br>
  [๑๑๙] เราจักสมาทานศีลที่บัณฑิตรับรองว่า<br>
  เป็นสิ่งที่ปลอดภัยในโลก<br>
  ซึ่งเป็นเหตุให้ผู้มีศีลได้รับการขนานนามว่า<br>
  เป็นผู้ประพฤติข้อปฏิบัติของพระอริยะ<br>
  [๑๒๐] ผู้มีศีลเป็นที่รักของหมู่ญาติ<br>
  และรุ่งเรืองในหมู่มิตร<br>
  หลังจากตายแล้วจะไปสู่สุคติ<br>
  สีลวีมังสกชาดกที่ ๑๐ จบ<br>
  อัพภันตรวรรคที่ ๔ จบ</p>
<p> รวมชาดกที่มีในวรรคนี้ คือ<br>
  <br>
  ๑. อัพภันตรชาดก   ๒. เสยยชาดก<br>
  ๓. วัฑฒกีสูกรชาดก   ๔. สิริชาดก<br>
  ๕. มณิสูกรชาดก   ๖. สาลูกชาดก<br>
  ๗. ลาภครหชาดก   ๘. มัจฉุททานชาดก<br>
  ๙. นานาฉันทชาดก  ๑๐. สีลวีมังสกชาดก<br>
  <br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔๗ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๕. กุมภวรรค ๔. ชัมพุขาทกชาดก (๒๙๔)<br>
  ๕. กุมภวรรค<br>
  หมวดว่าด้วยหม้อสมบัติ<br>
  ๑. ภัทรฆฏเภทกชาดก (๒๙๑)<br>
  ว่าด้วยคนเขลาย่อมเดือดร้อนเพราะทำลายหม้อสมบัติ<br>
  (พระศาสดาทรงแสดงพระธรรมเทศนาประมวลชาดก ตรัสพระคาถาว่า)<br>
  [๑๒๑] นักเลงได้หม้อที่สามารถจะบันดาลสิ่งที่ปรารถนาได้ทุกอย่าง<br>
  เขาย่อมประสบความสุขตลอดเวลาที่ยังรักษาหม้อนั้นไว้ได้<br>
  [๑๒๒] เมื่อใด เขาเมาสุรา คะนอง<br>
  ทำลายหม้อเสียเพราะความเมา<br>
  เมื่อนั้น เขาจะเป็นคนเปลือยนุ่งห่มผ้าเก่า<br>
  กลายเป็นคนโง่เง่าเดือดร้อนในภายหลัง<br>
  [๑๒๓] ผู้ใดโง่เขลา ประมาท ได้ทรัพย์แล้วใช้สอยไปทำนองนี้<br>
  ผู้นั้นย่อมเดือดร้อนในภายหลัง<br>
  เหมือนนักเลงทำลายหม้อขุมทรัพย์<br>
  ภัทรฆฏเภทกชาดกที่ ๑ จบ</p>
<p> ๒. สุปัตตชาดก (๒๙๒)<br>
  ว่าด้วยเมียพญากาสุปัตตะแพ้ท้อง<br>
  (กากราบทูลพระราชาถึงเหตุที่ตนกระทำความชั่วว่า)<br>
  [๑๒๔] ข้าแต่มหาราช พญากาชื่อสุปัตตะ<br>
  มีบริวาร ๘๐,๐๐๐ ตัวแวดล้อม อาศัยอยู่ที่กรุงพาราณสี<br>
  [๑๒๕] เมียพญากานั้นชื่อนางสุปัสสาแพ้ท้อง<br>
  ต้องการจะกินพระกระยาหารของพระราชาอันมีค่ามาก<br>
  ที่พวกพ่อครัวปรุงแล้วในห้องเครื่อง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔๘ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๕. กุมภวรรค ๔. ชัมพุขาทกชาดก (๒๙๔)<br>
  [๑๒๖] ข้าพระองค์เป็นทูตของกาเหล่านั้น<br>
  ถูกพญากาส่งมา จึงได้มา ณ ที่นี้<br>
  ข้าพระองค์จะกระทำความจงรักภักดีต่อเจ้านาย<br>
  จึงได้จิกจมูกคนเชิญเครื่องเสวยให้เป็นแผล<br>
  สุปัตตชาดกที่ ๒ จบ</p>
<p> ๓. กายนิพพินทชาดก (๒๙๓)<br>
  ว่าด้วยความเบื่อหน่ายร่างกาย<br>
  (ฤๅษีโพธิสัตว์เมื่อจะเปล่งอุทาน จึงกล่าวว่า)<br>
  [๑๒๗] เมื่อเราถูกโรคภัยอย่างใดอย่างหนึ่งเบียดเบียนอยู่<br>
  ได้รับทุกข์อย่างแรงกล้า<br>
  ร่างกายนี้จักซูบซีดโดยฉับพลัน<br>
  เหมือนดอกไม้ตกอยู่ที่ทรายกลางแดด<br>
  [๑๒๘] ร่างกายอันไม่น่าพอใจกลับเป็นสิ่งที่น่าพอใจ<br>
  ไม่สะอาดกลับเข้าใจว่าเป็นสิ่งที่สะอาด<br>
  เต็มไปด้วยซากศพนานาชนิด<br>
  ปรากฏเป็นที่น่าพอใจแก่ผู้ไม่เห็นความจริง<br>
  [๑๒๙] น่าติเตียนนัก ร่างกายอันเปื่อยเน่า กระสับกระส่าย<br>
  น่าเกลียด ไม่สะอาด มีความเจ็บป่วยเป็นธรรมดา<br>
  ที่หมู่สัตว์พากันมัวเมาหมกมุ่นอยู่<br>
  แล้วทำทางที่จะเข้าถึงสุคติให้เสื่อม<br>
  กายนิพพินทชาดกที่ ๓ จบ</p>
<p> ๔. ชัมพุขาทกชาดก (๒๙๔)<br>
  ว่าด้วยสุนัขจิ้งจอกอยากกินลูกหว้า<br>
  (สุนัขจิ้งจอกตัวหนึ่งต้องการจะลวงกากินลูกหว้าแสร้งสรรเสริญกาว่า)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๔๙ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๕. กุมภวรรค ๖. สมุททชาดก (๒๙๖)<br>
  [๑๓๐] ใครนั่นมีเสียงหยดย้อยยอดเยี่ยม<br>
  กว่าสัตว์ที่มีเสียงไพเราะทั้งหลาย จับอยู่ที่กิ่งต้นหว้า<br>
  เจรจาด้วยสำเนียงอันน่าพอใจ คล้ายลูกนกยูง<br>
  (กาสรรเสริญตอบสุนัขจิ้งจอกว่า)<br>
  [๑๓๑] กุลบุตรรู้จักสรรเสริญกุลบุตรด้วยกัน<br>
  นี่ท่านผู้มีผิวพรรณเช่นกับลูกเสือโคร่ง<br>
  เชิญท่านบริโภคเถิดเพื่อน<br>
  เราจะให้ลูกหว้าสุกแก่ท่าน<br>
  (เทวดาโพธิสัตว์เห็นกากับสุนัขจิ้งจอกกล่าวยกย่องกันตามที่ไม่เป็นจริง จึง<br>
  กล่าวว่า)<br>
  [๑๓๒] เราเห็นมานานแล้ว<br>
  คนที่มาประชุมกันพูดเท็จ สรรเสริญกันเอง<br>
  คือ กากินอาหารที่เขาคายแล้วและสุนัขจิ้งจอกกินซากศพ<br>
  ชัมพุขาทกชาดกที่ ๔ จบ</p>
<p> ๕. อันตชาดก (๒๙๕)<br>
  ว่าด้วยที่สุด ๓ อย่าง<br>
  (กาตัวหนึ่งต้องการจะลวงสุนัขจิ้งจอกกินเนื้อ จึงกล่าวว่า)<br>
  [๑๓๓] พญาเนื้อ ลำตัวของท่านเหมือนพญาโคอุสภะ<br>
  การเยื้องกรายของท่านดุจพญาราชสีห์<br>
  ข้าพเจ้าขอนอบน้อมท่าน ข้าพเจ้าจะได้อะไรบ้างเล่า<br>
  (สุนัขจิ้งจอกได้ฟังดังนั้น จึงกล่าวว่า)<br>
  [๑๓๔] กุลบุตรรู้จักสรรเสริญกุลบุตรด้วยกัน<br>
  นี่พ่อกาผู้มีสร้อยคองามเหมือนนกยูง<br>
  เชิญท่านลงจากต้นละหุ่งเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕๐ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๕. กุมภวรรค ๖. สมุททชาดก (๒๙๖)<br>
  (รุกขเทวดาโพธิสัตว์เห็นกิริยาของกากับสุนัขจิ้งจอก จึงกล่าวว่า)<br>
  [๑๓๕] บรรดามฤคชาติทั้งหลาย สุนัขจิ้งจอกเป็นสัตว์ที่เลวที่สุด<br>
  บรรดาปักษีทั้งหลาย กาเป็นสัตว์ที่เลวที่สุด<br>
  และบรรดารุกขชาติทั้งหลาย ต้นละหุ่งเป็นต้นไม้ที่เลวที่สุด<br>
  ที่สุด ๓ อย่าง มาประจวบกันเข้าแล้ว<br>
  อันตชาดกที่ ๕ จบ</p>
<p> ๖. สมุททชาดก (๒๙๖)<br>
  ว่าด้วยสมุทร<br>
  (เทวดาโพธิสัตว์ประจำสมุทรเห็นกิริยาของกา จึงกล่าวว่า)<br>
  [๑๓๖] นี่ใครหนอ เที่ยวบินเวียนวนอยู่รอบทะเลน้ำเค็ม<br>
  คอยห้ามหมู่ปลาและหมู่มังกรอยู่<br>
  จึงเดือดร้อนอยู่ในเกลียวคลื่น<br>
  (กาน้ำได้ฟังดังนั้น จึงกล่าวว่า)<br>
  [๑๓๗] ข้าพเจ้าเป็นนกชื่ออนันตปายี<br>
  ปรากฏไปทั่วทุกทิศว่า เป็นผู้ไม่รู้จักอิ่ม<br>
  ต้องการจะดื่มสมุทรสาคร อันเป็นเจ้าแห่งแม่น้ำลำธาร<br>
  (เทวดาประจำสมุทรได้ฟังดังนั้น จึงกล่าวว่า)<br>
  [๑๓๘] ห้วงน้ำใหญ่นี้นั้นจะลดลงหรือเต็มอยู่ก็ตามที<br>
  ที่สุดของน้ำแห่งห้วงน้ำใหญ่นั้นที่บุคคลดื่มแล้ว<br>
  ใคร ๆ ก็รู้ไม่ได้<br>
  ได้ยินว่า สาครอันใคร ๆ ไม่อาจดื่มให้หมดสิ้นไปได้<br>
  สมุททชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕๑ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๕. กุมภวรรค ๙. โกมาริยปุตตชาดก
    (๒๙๙)<br>
  ๗. กามวิลาปชาดก (๒๙๗)<br>
  ว่าด้วยผู้เพ้อถึงกาม<br>
  (บุรุษผู้ที่ถูกเสียบอยู่บนปลายหลาวเห็นกาบินมาทางอากาศ เรียกกามาเพื่อ<br>
  จะส่งข่าวถึงภรรยาสุดที่รัก จึงกล่าวว่า)<br>
  [๑๓๙] นกผู้มีปีกเป็นยานพาหนะบินได้สูง<br>
  ขอท่านช่วยบอกภรรยาของข้าพเจ้า<br>
  ผู้มีขาอ่อนประดุจลำต้นกล้วยให้ทราบด้วย<br>
  เมื่อนางไม่รู้จักรอคอยข้าพเจ้าเป็นเวลานาน<br>
  [๑๔๐] นางเองเป็นคนโหดร้าย ยังไม่รู้ว่าหลาวนี้เขาปักไว้<br>
  เพื่อเสียบประจานข้าพเจ้า ก็จะโกรธ<br>
  ความโกรธของนางย่อมทำให้ข้าพเจ้าเดือดร้อน<br>
  แต่หลาวในที่นี้ไม่ทำให้ข้าพเจ้าเดือดร้อนเลย<br>
  [๑๔๑] หอก เกราะ และแหวนวงเล็ก ๆ ที่ทำด้วยทองเนื้อห้า<br>
  อนึ่ง ผ้าแคว้นกาสีอันมีเนื้อละเอียด<br>
  ข้าพเจ้าได้เก็บไว้ที่หัวนอน<br>
  ขอนางผู้มีความต้องการด้วยทรัพย์<br>
  จงยินดีด้วยทรัพย์ที่มีประมาณเท่านี้เถิด<br>
  กามวิลาปชาดกที่ ๗ จบ</p>
<p> ๘. อุทุมพรชาดก (๒๙๘)<br>
  ว่าด้วยลิงหลอกลิงด้วยผลมะเดื่อ<br>
  (ลิงใหญ่หน้าดำตัวหนึ่งคิดจะลวงลิงเล็กเพื่อยึดที่อยู่ จึงกล่าวกับลิงเล็กว่า)<br>
  [๑๔๒] ต้นมะเดื่อ ต้นไทร และต้นมะขวิดเหล่านี้มีผลสุก<br>
  เจ้าจงออกมากินเถิด<br>
  จะยอมตายเพราะความหิวทำไม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕๒ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] ๕. กุมภวรรค ๙. โกมาริยปุตตชาดก
    (๒๙๙)<br>
  (ลิงเล็ก ๆ เชื่อแล้วไป แต่ไม่ได้อะไร จึงกลับมาพบลิงใหญ่แล้วคิดจะลวงลิง<br>
  ใหญ่นั้นบ้าง จึงกล่าวว่า)<br>
  [๑๔๓] ผู้ใดอ่อนน้อมต่อผู้ใหญ่<br>
  ผู้นั้นย่อมเป็นผู้อิ่มหนำสำราญ<br>
  เหมือนข้าพเจ้าได้กินผลไม้สุกจนอิ่มหนำสำราญในวันนี้<br>
  (ลิงใหญ่ได้ฟังดังนั้น จึงกล่าวว่า)<br>
  [๑๔๔] ลิงลวงลิงป่าเพราะเหตุใด<br>
  เหตุนั้นลิงหนุ่มก็ไม่ควรเชื่อ ถึงลิงแก่เฒ่าก็ไม่ควรเชื่อ<br>
  อุทุมพรชาดกที่ ๘ จบ</p>
<p> ๙. โกมาริยปุตตชาดก (๒๙๙)<br>
  ว่าด้วยลิงอ้างโกมาริยบุตรเป็นอาจารย์<br>
  (ดาบสเหล่านั้นเมื่อจะถามลิง ได้กล่าวว่า)<br>
  [๑๔๕] เมื่อก่อน เจ้าได้โลดเต้นเล่นคะนอง<br>
  ในสำนักของพวกเราผู้มีปกติเล่นคะนอง<br>
  ลิงเอ๋ย เจ้ามาทำกิริยาของลิงในอาศรมของพวกเราอีก<br>
  พวกเราไม่พอใจปกติของเจ้านั้นเลย<br>
  (ลิงได้ฟังดังนั้น จึงกล่าวว่า)<br>
  [๑๔๖] เพราะฌานอันบริสุทธิ์อย่างยิ่ง ข้าพเจ้าได้สดับมาแล้ว<br>
  จากสำนักอาจารย์ชื่อโกมาริยบุตรผู้เป็นพหูสูต๑<br>
  บัดนี้ ท่านอย่าได้สำคัญข้าพเจ้าเหมือนเมื่อก่อนเลย<br>
  ผู้มีอายุ ข้าพเจ้าบำเพ็ญฌานอยู่<br><br>เชิงอรรถ :<br>
  ๑ ผู้เป็นพหูสูต ในที่นี้หมายถึงผู้ได้ยินได้ฟังและแทงตลอดกสิณบริกรรมเป็นอันมาก
  และสมาบัติ ๘ (ขุ.ชา.อ.<br>
  ๔/๑๔๖/๑๙๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕๓ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] รวมวรรคที่มีในนิบาตนี้<br>
  (ดาบสเหล่านั้นกล่าวว่า)<br>
  [๑๔๗] แม้ถ้าบุคคลจะพึงหว่านพืชลงบนแผ่นหิน<br>
  และฝนจะพึงตกลงมาก็ตามที<br>
  พืชนั้นจะพึงงอกขึ้นมาหาได้ไม่<br>
  เจ้าลิงเอ๋ย จริงอยู่ ฌานอันบริสุทธิ์อย่างยิ่ง<br>
  ถึงเจ้าจะได้สดับมาแล้ว<br>
  เจ้าก็ยังอยู่ห่างไกลภูมิฌานนั่นอยู่ดี<br>
  โกมาริยปุตตชาดกที่ ๙ จบ</p>
<p> ๑๐. วกชาดก (๓๐๐)<br>
  ว่าด้วยหมาใน<br>
  (พระศาสดาตรัสพระคาถาเหล่านี้ว่า)<br>
  [๑๔๘] หมาในมีเนื้อและเลือดเป็นอาหาร<br>
  มีชีวิตอยู่ได้เพราะฆ่าสัตว์อื่น<br>
  สมาทานวัตรแล้วเข้าจำอุโบสถ<br>
  [๑๔๙] ท้าวสักกะทรงทราบถึงข้อปฏิบัติของหมาในนั้นแล้ว<br>
  ทรงจำแลงเพศเป็นแพะเข้าไปหา<br>
  หมาในนั้นต้องการจะดื่มเลือดจึงตบะแตก<br>
  โผเข้าไปหาแพะนั้น<br>
  ทำลายตบะที่ตนได้สมาทานแล้ว<br>
  [๑๕๐] บุคคลบางคนในโลกนี้ก็เหมือนกัน<br>
  สมาทานข้อปฏิบัติอย่างเพลา ทำตนกลับกลอก<br>
  เหมือนหมาในกลับกลอกเพราะแพะเป็นเหตุ<br>
  วกชาดกที่ ๑๐ จบ<br>
  กุมภวรรคที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕๔ }</span></p><hr><p>
  พระสุตตันตปิฎก ขุททกนิกาย ชาดก [๓. ติกนิบาต] รวมวรรคที่มีในนิบาตนี้<br>
  รวมชาดกที่มีในวรรคนี้ คือ<br>
  <br>
   ๑. ภัทรฆฏเภทกชาดก   ๒. สุปัตตชาดก <br>
   ๓. กายนิพพินทชาดก   ๔. ชัมพุขาทกชาดก<br>
   ๕. อันตชาดก   ๖. สมุททชาดก<br>
   ๗. กามวิลาปชาดก   ๘. อุทุมพรชาดก<br>
   ๙. โกมาริยปุตตชาดก  ๑๐. วกชาดก<br>
  <br>
  รวมวรรคที่มีในนิบาตนี้ คือ<br>
  <br>
   ๑. สังกัปปวรรค   ๒. ปทุมวรรค<br>
   ๓. อุทปานวรรค   ๔. อัพภันตรวรรค<br>
   ๕. กุมภวรรค<br>
  <br>
  ติกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕๕ }</span><br>
</p>
<hr>
<p> ๔. จตุกกนิบาต<br>
  ๑. กาลิงควรรค<br>
  หมวดว่าด้วยพระเจ้ากาลิงคะ<br>
  ๑. จูฬกาลิงคชาดก (๓๐๑)<br>
  ว่าด้วยพระเจ้าจูฬกาลิงคะ<br>
  (นันทิเสนอำมาตย์เรียกคนรักษาประตูพระนคร ให้เขาเปิดประตูรับพระราชธิดา<br>
  ของพระเจ้าอัสสกะว่า)<br>
  [๑] ท่านทั้งหลายจงเปิดประตูถวายพระราชธิดาเหล่านี้<br>
  ขอพระราชธิดาเหล่านี้จงเสด็จเข้าพระนคร<br>
  ซึ่งข้าพเจ้าผู้มีนามว่านันทิเสนผู้เป็นดุจสีหะ<br>
  ได้รับการสั่งสอนมาดี ผู้เป็นอำมาตย์ของพระเจ้าอรุณ<br>
  ได้จัดการรักษาไว้ดีแล้ว<br>
  (พระเจ้ากาลิงคะทรงกลัวต่อมรณภัย จึงด่าดาบสว่า)<br>
  [๒] ท่านผู้ประพฤติพรหมจรรย์ ท่านได้กล่าวว่า<br>
  ชัยชนะจะมีแก่พระเจ้ากาลิงคะ<br>
  ผู้สามารถย่ำยีบุคคลที่ใครย่ำยีไม่ได้<br>
  ส่วนความปราชัย ความหายนะจะมีแก่พระเจ้าอัสสกะ<br>
  คนซื่อย่อมไม่พูดเท็จ<br>
  (ดาบสทูลถามท้าวสักกะว่า)<br>
  [๓] ข้าแต่ท้าวสักกะ พวกเทวดายังกล่าวเท็จอยู่อีกหรือ<br>
  บรรดาคำเหล่านั้น คำสัตย์เป็นทรัพย์อย่างยิ่ง<br>
  ข้าแต่ท้าวมัฆวานเทวราชผู้เป็นใหญ่ในแผ่นดิน<br>
  พระองค์ทรงอาศัยเหตุอะไรจึงตรัสคำเท็จ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕๖ }</span></p><hr><p>
  ๑. กาลิงควรรค ๒. มหาอัสสาโรหชาดก (๓๐๒)<br>
  (ท้าวสักกะทรงสดับดังนั้น จึงตรัสว่า)<br>
  [๔] พราหมณ์ ท่านเคยฟังมาแล้วมิใช่หรือ เขากล่าวกันว่า<br>
  เทวดาทั้งหลายกีดกันความบากบั่นของคนไว้ไม่ได้<br>
  การฝึกตนก็ดี ความตั้งใจไว้อย่างมั่นคงก็ดี<br>
  ความมีใจไม่แตกแยกก็ดี ความไม่ท้อถอยก็ดี<br>
  การรุกในเวลาที่ควรรุกก็ดี ความเพียรอันมั่นคงก็ดี<br>
  ความบากบั่นของคนก็ดี ได้มีแก่พระเจ้าอัสสกะ<br>
  เพราะเหตุนั้นแหละ ชัยชนะจึงได้มีแก่พระเจ้าอัสสกะ<br>
  จูฬกาลิงคชาดกที่ ๑ จบ</p>
<p> ๒. มหาอัสสาโรหชาดก (๓๐๒)<br>
  ว่าด้วยพระเจ้ามหาอัสสาโรหะ<br>
  (พระราชาโพธิสัตว์แสดงธรรมแก่พระโอรสว่า)<br>
  [๕] ผู้ใดเมื่อให้ทานในบุคคลที่ไม่ควรจะให้<br>
  ไม่ให้ในบุคคลที่ควรจะให้<br>
  ผู้นั้นแม้ประสบทุกข์ในคราวมีอันตราย<br>
  ก็หาเพื่อนช่วยเหลือไม่ได้<br>
  [๖] ผู้ใดเมื่อไม่ให้ทานในบุคคลที่ไม่ควรจะให้<br>
  ให้ทานในบุคคลที่ควรจะให้<br>
  ผู้นั้นแม้ประสบทุกข์ในคราวมีอันตราย<br>
  ก็ได้เพื่อนที่จะช่วยเหลือ<br>
  [๗] การแสดงคุณวิเศษแห่งการเกี่ยวข้องผูกพันกันฉันมิตร<br>
  ในชนทั้งหลายผู้ไม่เป็นพระอริยะ โอ้อวด ย่อมจะไร้ผล<br>
  ส่วนการแสดงคุณวิเศษแห่งการเกี่ยวข้องเป็นต้นนั้นแม้เล็กน้อย<br>
  ซึ่งบุคคลกระทำแล้วในชนทั้งหลาย ผู้เป็นพระอริยะ<br>
  ซื่อตรงและคงที่ ย่อมมีผลมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕๗ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๑. กาลิงควรรค ๕. สีลวีมังสชาดก
    (๓๐๕)<br>
  [๘] ผู้ใดได้ทำคุณงามความดีไว้ก่อน<br>
  ผู้นั้นชื่อว่าได้ทำสิ่งที่ทำได้ยากยิ่งในโลก<br>
  ภายหลังเขาจะทำหรือไม่ทำก็ตามที<br>
  ชื่อว่าเป็นผู้ควรแก่การบูชาอย่างยิ่ง<br>
  มหาอัสสาโรหชาดกที่ ๒ จบ</p>
<p> ๓. เอกราชชาดก (๓๐๓)<br>
  ว่าด้วยพระเจ้าเอกราช<br>
  (พระเจ้าทุพภิเสนทรงขอโทษพระเจ้าเอกราชแล้ว ตรัสว่า)<br>
  [๙] ข้าแต่พระเจ้าเอกราช เมื่อก่อนพระองค์เสวยกามคุณ<br>
  ที่สมบูรณ์ยอดเยี่ยม มาบัดนี้พระองค์ถูกโยนลงในหลุมอันขรุขระ<br>
  ก็ยังไม่ทรงละพระฉวีวรรณและพระกำลังอันมีอยู่แต่ก่อน<br>
  (พระเจ้าเอกราชผู้เป็นพระโพธิสัตว์ได้ฟังดังนั้น จึงตรัสว่า)<br>
  [๑๐] พระเจ้าทุพภิเสน เมื่อก่อนหม่อมฉันมีขันติ<br>
  และตบะสมปรารถนามาแล้ว<br>
  หม่อมฉันได้ขันติและตบะนั้นแล้ว<br>
  จะพึงละฉวีวรรณและกำลังอันมีอยู่แต่ก่อนทำไมเล่า<br>
  [๑๑] พระองค์ผู้เรืองยศ ปรากฏพระปรีชาญาณ<br>
  ทรงทนทานเป็นพิเศษ ทราบว่า กรณียกิจทุกอย่าง<br>
  หม่อมฉันได้ทำสำเร็จเรียบร้อยแล้ว<br>
  ทั้งยังได้ยศที่สูงส่งที่ไม่เคยได้มาก่อน<br>
  เพราะเหตุไรจะพึงละฉวีวรรณและกำลังอันมีอยู่แต่ก่อนเสียเล่า<br>
  [๑๒] พระองค์ผู้จอมชน หม่อมฉันบรรเทาความสุข<br>
  ด้วยความทุกข์ และข่มความทุกข์ด้วยความสุข<br>
  สัตบุรุษเช่นหม่อมฉันวางตนเป็นกลางในความสุขและความทุกข์<br>
  เพราะมีความเยือกเย็นในภาวะทั้ง ๒ นั้น<br>
  เอกราชชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕๘ }</span></p><hr><p>
  พระสุตตันตปิฎก ขุททกนิกาย ชาดก [๔. จตุกกนิบาต] ๑. กาลิงควรรค ๕. สีลวีมังสชาดก
    (๓๐๕)<br>
  ๔. ทัททรชาดก (๓๐๔)<br>
  ว่าด้วยนาคทัททระ<br>
  (นาคจูฬทัททระอดทนความดูหมิ่นไม่ได้ จึงพูดกับนาคผู้เป็นพี่ชายว่า)<br>
  [๑๓] เจ้าพี่ทัททระ วาจาอันหยาบคายในมนุษยโลกเหล่านี้<br>
  ทำให้หม่อมฉันเดือดร้อน<br>
  พวกเด็กชาวบ้านไม่มีพิษนี้ ด่าหม่อมฉันผู้มีพิษร้ายว่า<br>
  พวกสัตว์กินกบกินเขียด พวกสัตว์น้ำ<br>
  (นาคมหาทัททรโพธิสัตว์ได้ฟังดังนั้น จึงกล่าวว่า)<br>
  [๑๔] บุคคลผู้ถูกขับไล่จากบ้านเมืองของตนไปอยู่ถิ่นอื่น<br>
  พึงสร้างฉางใหญ่ไว้เก็บคำพูดที่หยาบคาย<br>
  [๑๕] สถานที่ใด ประชาชนไม่รู้จักสัตว์โดยชาติ หรือโดยวินัย<br>
  สถานที่นั้น เขาเมื่ออยู่ในกลุ่มชนที่ไม่มีใครรู้จักเลย ไม่ควรมีมานะ<br>
  [๑๖] ผู้มีปัญญาแม้จะเปรียบด้วยไฟป่า เมื่ออยู่ยังต่างถิ่น<br>
  ก็ควรอดทนถ้อยคำคุกคามแม้ของผู้เป็นทาส<br>
  ทัททรชาดกที่ ๔ จบ</p>
<p> ๕. สีลวีมังสชาดก (๓๐๕)<br>
  ว่าด้วยการทดลองศีล<br>
  (พราหมณ์โพธิสัตว์กล่าวกับอาจารย์ว่า)<br>
  [๑๗] ขึ้นชื่อว่าสถานที่ลับสำหรับกระทำกรรมชั่วไม่มีอยู่ในโลก<br>
  ต้นไม้ที่ขึ้นอยู่ในป่าก็ยังมีคนเห็น<br>
  คนพาลสำคัญอยู่ว่า กรรมชั่วนั้นเราได้ทำในสถานที่ลับ<br>
  [๑๘] ข้าพเจ้าไม่พบสถานที่ลับ แม้สถานที่ว่างก็ไม่มี<br>
  ในสถานที่ใด ข้าพเจ้ายังไม่รู้ว่าว่าง<br>
  แม้สถานที่นั้น ก็ไม่ว่างจากข้าพเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๑๕๙ }</span></p><hr><p class="nc"><a href="tpd27-2.htm" >&gt;&gt;&gt;&gt;&gt; หน้าต่อไป &gt;&gt;&gt;&gt;&gt;</a>  </p>
<p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>