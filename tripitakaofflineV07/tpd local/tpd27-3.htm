<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>


<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๗-๓ สุตตันตปิฎกที่ ๑๙ ขุททกนิกาย ชาดก ภาค ๑</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๗-๓ สุตตันตปิฎกที่ ๑๙ ขุททกนิกาย ชาดก ภาค ๑<br>
  <br>
พระสุตตันตปิฎก<br>
ขุททกนิกาย ชาดก ภาค ๑<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p><hr><p>
  พระสุตตันตปิฎก ขุททกนิกาย ชาดก [๙. นวกนิบาต] ๑๒. ทัททรชาดก (๔๓๘)<br>
  [๑๐๗] คนอกตัญญู คอยจับผิดอยู่เป็นนิตย์<br>
  ถึงจะให้แผ่นดินทั้งหมด ก็ทำให้เขาพึงพอใจไม่ได้<br>
  (พญาราชสีห์ถามพญาเสือโคร่งว่า)<br>
  [๑๐๘] นี่พ่อสุพาหุ ทำไมหนอ ท่านจึงด่วนกลับมาพร้อมกับมาณพ<br>
  ท่านมีกิจสำคัญในที่นี้หรือ<br>
  เราถามแล้ว ท่านจงบอกเรื่องนั้น<br>
  (พญาเสือโคร่งตอบว่า)<br>
  [๑๐๙] วันนี้ เราสงสัยการฆ่านกกระทา๑<br>
  เพื่อนของท่านซึ่งเป็นสัตว์ดี<br>
  เราได้ฟังหน้าที่การงานของชายผู้นี้<br>
  จึงไม่แน่ใจว่านกกระทาจะมีความสุขในวันนี้<br>
  (พญาราชสีห์ถามว่า)<br>
  [๑๑๐] โดยการประมวลความประพฤติของชายคนนี้<br>
  ชายคนนี้มีหน้าที่การงานอะไร<br>
  หรือการยอมรับอะไรของชายคนนี้ที่ท่านฟังมา<br>
  จึงสงสัยว่า นกกระทาถูกชายคนนี้ฆ่า<br>
  (พญาเสือโคร่งตอบว่า)<br>
  [๑๑๑] การค้าขายตามแบบแผนของชาวเมืองกาลิงคะ<br>
  ชายคนนี้ก็ได้ดำเนินมาแล้ว<br>
  หนทางที่ใช้ตอกทอยสัญจรด้วยหวาย คนผู้นี้ก็ผ่านมาแล้ว<br>
  แม้การรบด้วยกระบองพร้อมทั้งบ่วงบาศกลางโรงมหรสพ<br>
  ชายคนนี้ก็ได้แสดงมาแล้วกับนักฟ้อนทั้งหลาย<br><br>เชิงอรรถ :<br>
  ๑ ทัททระ แปลว่า นกกระทา (ขุ.ชา.อ. ๕/๑๐๙/๓๖๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๑๙ }</span></p><hr><p>
  พระสุตตันตปิฎก ขุททกนิกาย ชาดก<br>
  [๑๑๒] นกทั้งหลายเขาก็จับมาแล้ว<br>
  งานตวงข้าวเขาก็ทำมาแล้ว<br>
  การพนันเขาก็ชนะมาแล้ว<br>
  เขาละเมิดการสำรวมศีล<br>
  เลือดที่ออกตั้งครึ่งคืนเขาก็คัดให้หยุดได้<br>
  มือถูกไฟไหม้เพราะการรับก้อนข้าวที่ร้อน<br>
  [๑๑๓] โดยประมวลความประพฤติของชายคนนี้แล้ว<br>
  หน้าที่การงานเหล่านั้นเป็นของเขา ที่เราฟังมา<br>
  ดังจะเห็นได้ ขนนกกระทากระจุกนี้ยังปรากฏอยู่<br>
  โคทั้งหลายเขายังฆ่าได้<br>
  ทำไมนกกระทาเขาจะฆ่าไม่ได้เล่า<br>
  ทัททรชาดกที่ ๑๒ จบ</p>
<p> รวมชาดกที่มีในนิบาตนี้ คือ<br>
  <br>
   ๑. คิชฌชาดก   ๒. โกสัมพิยชาดก <br>
   ๓. มหาสุวราชชาดก   ๔. จูฬสุวกราชชาดก<br>
   ๕. หริตจชาดก   ๖. ปทกุสลมาณวชาดก<br>
   ๗. โลมสกัสสปชาดก   ๘. จักกวากชาดก<br>
   ๙. หลิททราคชาดก  ๑๐. สมุคคชาดก<br>
   ๑๑. ปูติมังสชาดก  ๑๒. ทัททรชาดก<br>
  <br>
  นวกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒๐ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๒. กัณหชาดก (๔๔๐)<br>
  ๑๐. ทสกนิบาต<br>
  ๑. จตุทวารชาดก (๔๓๙)<br>
  ว่าด้วยเมืองมี ๔ ประตู<br>
  (นายมิตตวินทกะถามรุกขเทวดาโพธิสัตว์ว่า)<br>
  [๑] เมืองนี้มี ๔ ประตู มีกำแพงเหล็กมั่นคง<br>
  ข้าพเจ้าได้ทำกรรมชั่วอะไร จึงถูกกักขังไว้<br>
  [๒] ประตูทุกบานได้ถูกปิดไว้ ข้าพเจ้าถูกขังเหมือนกับนก<br>
  เทพผู้ควรบูชา เหตุอะไรหนอ ข้าพเจ้าจึงถูกจักรบดขยี้<br>
  (รุกขเทวดาตอบว่า)<br>
  [๓] นี่สหาย ท่านได้ทรัพย์ถึง ๑๒๐,๐๐๐ แล้ว<br>
  ก็ไม่กระทำตามคำของพวกญาติผู้อนุเคราะห์<br>
  [๔] ท่านได้แล่นเรือออกไปสู่สมุทรสาคร<br>
  ซึ่งทำให้เรือโลดเต้นได้ อันมีความสำเร็จน้อย<br>
  ท่านเมื่อมีความปรารถนามากเกินไป<br>
  ได้ครอบครองนารี ๔ นาง ไม่พอใจนางทั้ง ๔<br>
  ได้ครอบครองนารี ๘ นาง ไม่พอใจนางทั้ง ๘<br>
  [๕] ได้ครอบครองนารี ๑๖ นาง ไม่พอใจนางทั้ง ๑๖<br>
  ได้ครอบครองนารี ๓๒ นาง ไม่พอใจนางทั้ง ๓๒<br>
  จึงได้ประสบจักร<br>
  จักรจึงพัดผันอยู่ที่ศีรษะของท่าน<br>
  ผู้ถูกความปรารถนามากเกินไปขจัดแล้ว<br>
  [๖] อันความอยากที่แผ่ซ่านไป กว้างขวางยิ่งนัก ให้เต็มได้ยาก<br>
  คนเหล่าใดย่อมกำหนัดตามความอยากนั้น<br>
  คนเหล่านั้นต้องเป็นผู้ทูนจักรไว้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒๑ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๒. กัณหชาดก (๔๔๐)<br>
  [๗] คนเหล่าใดละทิ้งทรัพย์เป็นจำนวนมาก<br>
  ไม่พิจารณาหนทางที่ยังมิได้ใคร่ครวญ<br>
  คนเหล่านั้นต้องเป็นผู้ทูนจักรไว้<br>
  [๘] บัณฑิตพึงพิจารณาการงานและโภคะอันไพบูลย์<br>
  เมื่ออยากได้ก็อย่าพึงส้องเสพสิ่งที่ประกอบด้วยความฉิบหาย<br>
  พึงทำตามคำบอกกล่าวของผู้อนุเคราะห์ทั้งหลาย<br>
  บุคคลเช่นนั้นจักรก็จะไม่พึงกล้ำกราย<br>
  (นายมิตตวินทกะถามว่า)<br>
  [๙] เทพผู้ควรบูชา จักรบนศีรษะของข้าพเจ้า<br>
  จะอยู่นานสักเท่าไรเล่าหนอ กี่พันปี<br>
  ข้าพเจ้าถามแล้ว ขอท่านจงบอกเรื่องนั้นแก่ข้าพเจ้า<br>
  (รุกขเทวดาตอบว่า)<br>
  [๑๐] มิตตวินทกะ ท่านจงฟังข้าพเจ้า<br>
  เจ้าต้องระลึกถึงให้มาก ตระหนักไว้โดยยิ่ง<br>
  จักรยังคงพัดผันอยู่บนศีรษะของเจ้า<br>
  เมื่อเจ้ามีชีวิตอยู่ ก็จะไม่พ้นมันหรอก<br>
  จตุทวารชาดกที่ ๑ จบ</p>
<p> ๒. กัณหชาดก (๔๔๐)<br>
  ว่าด้วยกัณหฤาษี<br>
  (ท้าวสักกะตรัสกับฤๅษีกัณหะว่า)<br>
  [๑๑] ชายคนนี้ผิวดำหนอ บริโภคอาหารสีดำ<br>
  อยู่ในภูมิประเทศสีดำ เราไม่ชอบใจเลย<br>
  (ฤๅษีกัณหะกล่าวว่า)<br>
  [๑๒] ท้าวสุชัมบดีสักกเทวราช เพราะผิวไม่นับว่าเป็นคนดำ<br>
  เพราะพราหมณ์มีความดีเป็นแก่นในภายใน<br>
  ผู้ที่มีกรรมชั่วนั่นแหละ นับว่าเป็นคนดำ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒๒ }</span><br>
</p>
<hr>
<p> (ท้าวสักกะตรัสว่า)<br>
  [๑๓] ท่านพราหมณ์ เพราะถ้อยคำที่ท่านเจรจานั้น<br>
  ไพเราะ เหมาะสม เป็นสุภาษิต<br>
  ข้าพเจ้าจะให้พรแก่ท่านตามที่ใจของท่านปรารถนา<br>
  (ฤๅษีกัณหะกล่าวว่า)<br>
  [๑๔] ท้าวสักกะผู้เป็นใหญ่แห่งภูตทั้งปวง<br>
  หากพระองค์จะประทานพรแก่อาตมา<br>
  อาตมาหวังเฉพาะความประพฤติของตน คือ อย่ามีความโกรธ<br>
  อย่ามีโทสะ อย่ามีความโลภ และอย่ามีความเสน่หา<br>
  ขอพระองค์ทรงประทานพรทั้ง ๔ ประการเหล่านี้แก่อาตมาเถิด<br>
  (ท้าวสักกะตรัสว่า)<br>
  [๑๕] พราหมณ์ ท่านเห็นโทษอะไรในความโกรธ<br>
  ในโทสะ ในความโลภ หรือในความเสน่หา<br>
  ข้าพเจ้าถามแล้วขอท่านจงบอกแก่ข้าพเจ้า<br>
  (ฤๅษีกัณหะกล่าวว่า)<br>
  [๑๖] ความโกรธนั้นเกิดจากความไม่อดทน<br>
  ถึงจะน้อย ก็จะมากได้<br>
  ต่อไปก็จะเพิ่มพูนยิ่งขึ้น เป็นความขัดข้องใจ<br>
  มีความคับแค้นใจเป็นอันมาก<br>
  เพราะฉะนั้น อาตมาจึงไม่ชอบความโกรธ<br>
  [๑๗] คนถูกโทสะครอบงำมีวาจาหยาบคาย<br>
  ต่อไปก็ประหมัดตบตีกัน ใช้ท่อนไม้ประหารกัน<br>
  ที่สุดก็จะใช้ศัสตราประหัตประหารกัน<br>
  โทสะมีความโกรธเป็นสมุฏฐาน<br>
  เพราะฉะนั้น อาตมาจึงไม่ชอบโทสะ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒๓ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๓. จตุโปสถิยชาดก (๔๔๑)<br>
  [๑๘] การปล้นฆ่าชาวบ้าน การจี้ข่มขู่เอาทรัพย์ การคดโกง<br>
  และการหลอกลวงย่อมปรากฏมีอยู่ในบุคคลผู้มีความโลภ<br>
  เพราะฉะนั้น อาตมาจึงไม่ชอบความโลภ<br>
  [๑๙] ความผูกพันที่ถูกความเสน่หาร้อยรัดไว้อันเกิดแต่ใจ<br>
  นอนเนื่องอยู่เป็นอันมาก ย่อมทำให้เดือดร้อนมากมาย<br>
  เพราะฉะนั้น อาตมาจึงไม่ชอบความเสน่หา<br>
  (ท้าวสักกะตรัสว่า)<br>
  [๒๐] พราหมณ์ เพราะถ้อยคำที่ท่านเจรจานั้น<br>
  ไพเราะ เหมาะสม เป็นสุภาษิต<br>
  ข้าพเจ้าจะให้พรแก่ท่านตามที่ใจของท่านปรารถนา<br>
  (ฤๅษีกัณหะกล่าวว่า)<br>
  [๒๑] ท้าวสักกะผู้เป็นใหญ่แห่งภูตทั้งปวง<br>
  หากพระองค์จะประทานพรแก่อาตมา<br>
  อาตมาเมื่ออยู่ในป่า ก็อยู่เพียงผู้เดียวเป็นนิตย์<br>
  อาพาธทั้งหลายที่ร้ายกาจซึ่งกระทำอันตรายได้ขออย่าได้เกิดขึ้นเลย<br>
  (ท้าวสักกะตรัสว่า)<br>
  [๒๒] พราหมณ์ เพราะถ้อยคำที่ท่านเจรจานั้น<br>
  ไพเราะ เหมาะสม เป็นสุภาษิต<br>
  ข้าพเจ้าจะให้พรแก่ท่านตามที่ใจของท่านปรารถนา<br>
  (ฤๅษีกัณหะกล่าวว่า)<br>
  [๒๓] ท้าวสักกะผู้เป็นใหญ่แห่งภูตทั้งปวง<br>
  หากพระองค์จะประทานพรแก่อาตมา<br>
  ใจก็ตาม กายก็ตาม<br>
  ขออย่าได้เข้าไปกระทบกระทั่งใคร ๆ ในกาลไหน ๆ<br>
  เพราะการกระทำของอาตมาเลย อาตมาปรารถนาพรดังนี้<br>
  กัณหชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒๔ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๓. จตุโปสถิยชาดก (๔๔๑)<br>
  ๓. จตุโปสถิยชาดก (๔๔๑)<br>
  ว่าด้วยบุคคลทั้ง ๔ รักษาอุโบสถ<br>
  (วรุณนาคราชกล่าวว่า)<br>
  [๒๔] นรชนใดไม่ทำความโกรธในบุคคลที่ควรโกรธ<br>
  และไม่โกรธในกาลไหน ๆ<br>
  นรชนนั้นเป็นสัตบุรุษ<br>
  สัตบุรุษนั้นแม้จะโกรธก็ไม่เปิดเผยความโกรธ<br>
  นรชนนั้นบัณฑิตทั้งหลายกล่าวว่า เป็นสมณะในโลก<br>
  (พญาครุฑกล่าวว่า)<br>
  [๒๕] นรชนใดมีท้องพร่องอยู่ ยังอดทนต่อความหิวได้<br>
  ฝึกตนได้ มีตบะ ดื่มน้ำและบริโภคอาหารพอประมาณ<br>
  ไม่ทำความชั่วเพราะเหตุแห่งอาหาร<br>
  นรชนนั้นบัณฑิตทั้งหลายกล่าวว่า เป็นสมณะในโลก<br>
  (ท้าวสักกะตรัสว่า)<br>
  [๒๖] นรชนใดละการเล่นและความยินดีในกามทั้งปวงเสียได้<br>
  ไม่พูดเหลาะแหละอะไร ๆ ในโลก<br>
  งดเว้นจากการประดับตบแต่งร่างกายและจากเมถุนธรรม<br>
  นรชนนั้นบัณฑิตทั้งหลายกล่าวว่า เป็นสมณะในโลก<br>
  (พระเจ้าธนัญชัยได้สดับดังนั้น จึงตรัสว่า)<br>
  [๒๗] อนึ่ง นรชนใดสละความหวงแหนและโลภธรรมทั้งปวงได้<br>
  ด้วยปัญญาเครื่องกำหนดรู้<br>
  นรชนนั้นแลผู้ฝึกตน มีความมั่นคง<br>
  ไม่ยึดถือสิ่งหนึ่งสิ่งใดว่าเป็นของเรา หมดความหวัง<br>
  บัณฑิตทั้งหลายกล่าวว่า เป็นสมณะในโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒๕ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๓. จตุโปสถิยชาดก (๔๔๑)<br>
  (พระราชาเหล่านั้นทั้งหมดพากันถามวิธุรบัณฑิตโพธิสัตว์ว่า)<br>
  [๒๘] พวกข้าพเจ้าขอถามท่านผู้มีปัญญาไม่ทราม รู้สิ่งที่ควรทำ<br>
  พวกข้าพเจ้าเกิดมีการโต้แย้งกันในถ้อยคำทั้งหลาย<br>
  ในวันนี้ ขอท่านจงตัดความสงสัยลังเลใจให้ด้วย<br>
  จงช่วยข้าพเจ้าทั้งหมดให้ข้ามพ้นความสงสัยลังเลใจนั้นเสีย<br>
  (วิธุรบัณฑิตโพธิสัตว์กราบทูลว่า)<br>
  [๒๙] บัณฑิตเหล่าใดได้เห็นเนื้อความ<br>
  บัณฑิตเหล่านั้นจึงจะกล่าวได้อย่างแยบคายในกาลนั้น<br>
  ขอเดชะพระองค์ผู้จอมชน ท่านผู้ฉลาดทั้งหลาย<br>
  จะแนะนำเนื้อความแห่งถ้อยคำที่ยังมิได้บอกกล่าวได้อย่างไรหนอ<br>
  [๓๐] ก็พญานาคราชกล่าวสรรเสริญเรื่องอะไร<br>
  พญาครุฑบุตรของนางวินตากล่าวสรรเสริญเรื่องอะไร<br>
  ราชาแห่งคนธรรพ์กล่าวสรรเสริญเรื่องอะไร<br>
  ราชาแห่งชาวแคว้นกุรุผู้ประเสริฐกล่าวสรรเสริญเรื่องอะไร<br>
  (พระราชาทั้ง ๔ พระองค์ตรัสกับวิธุรบัณฑิตโพธิสัตว์ว่า)<br>
  [๓๑] พญานาคกล่าวสรรเสริญขันติ<br>
  พญาครุฑบุตรของนางวินตากล่าวสรรเสริญความเป็นผู้มีอาหารน้อย<br>
  ราชาแห่งคนธรรพ์กล่าวสรรเสริญการละความอภิรมย์<br>
  พระราชาแห่งชาวแคว้นกุรุผู้ประเสริฐกล่าวสรรเสริญความไม่กังวล<br>
  (วิธุรบัณฑิตโพธิสัตว์กราบทูลว่า)<br>
  [๓๒] คำเหล่านี้ทั้งหมดเป็นสุภาษิต<br>
  ก็ในคำเหล่านี้ หาคำที่เป็นทุพภาษิตไม่ได้สักข้อเดียว<br>
  และคุณธรรมทั้ง ๔ ประการนี้มีอยู่ในนรชนใดอย่างมั่นคง<br>
  เหมือนอย่างซี่กำที่สอดใส่ไว้ในดุมเกวียน<br>
  นรชนนั้นแลผู้พรั่งพร้อมด้วยธรรมทั้ง ๔ ประการ<br>
  บัณฑิตทั้งหลายกล่าวว่า เป็นสมณะในโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒๖ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๓. จตุโปสถิยชาดก (๔๔๑)<br>
  (พระราชาทั้ง ๔ พระองค์ตรัสว่า)<br>
  [๓๓] ท่านประเสริฐจริงหนอ ยอดเยี่ยม เป็นผู้ถึงธรรม<br>
  รู้ธรรม มีปัญญาดี สางปัญหาได้ด้วยปัญญา<br>
  เป็นนักปราชญ์ ขจัดความสงสัยลังเลใจเสียได้<br>
  เหมือนนายช่างงาตัดงาช้างด้วยเลื่อยอันคม<br>
  [๓๔] ท่านผู้เป็นนักปราชญ์ ข้าพเจ้าพอใจการแก้ปัญหาของท่าน<br>
  นี้เป็นผ้าสีดอกอุบล ผุดผ่อง เนื้อละเอียดเสมือนควันไฟ<br>
  หาค่ามิได้ ข้าพเจ้าขอมอบให้ท่านเพื่อบูชาธรรม<br>
  [๓๕] ท่านผู้เป็นนักปราชญ์ ข้าพเจ้าพอใจการแก้ปัญหาของท่าน<br>
  นี้เป็นพวงมาลาทองคำ แย้มบาน มีกลีบถึง ๑๐๐ กลีบ<br>
  มีเกษรที่ประดับประดาด้วยรัตนะถึง ๑,๐๐๐<br>
  ข้าพเจ้าขอมอบให้ท่านเพื่อบูชาธรรม<br>
  [๓๖] ท่านผู้เป็นนักปราชญ์ ข้าพเจ้าพอใจการแก้ปัญหาของท่าน<br>
  แก้วมณีหาค่ามิได้ สวยงาม ผุดผ่อง เป็นเครื่องประดับคล้องคอ<br>
  ของข้าพเจ้า ข้าพเจ้าขอมอบให้ท่านเพื่อบูชาธรรม<br>
  [๓๗] ข้าพเจ้าพอใจการแก้ปัญหาของท่าน ขอมอบโคนม โคผู้<br>
  และช้าง อย่างละ ๑,๐๐๐ ตัว รถเทียมม้าอาชาไนย ๑๐ คัน<br>
  และบ้านส่วย ๑๖ ตำบลเหล่านี้ให้แก่ท่านเพื่อบูชาธรรม<br>
  (พระบรมศาสดาทรงประมวลชาดกมาตรัสพระคาถาสุดท้ายว่า)<br>
  [๓๘] พญานาคในครั้งนั้น คือ พระสารีบุตร<br>
  ส่วนพญาครุฑ คือ โกลิตะ๑ ราชาแห่งคนธรรพ์ คือ พระอนุรุทธะ<br>
  พระราชา คือ พระอานนท์ผู้เป็นบัณฑิต<br>
  ส่วนวิธุรบัณฑิต คือ พระโพธิสัตว์<br>
  เธอทั้งหลายจงทรงจำชาดกไว้อย่างนี้แล<br>
  จตุโปสถิยชาดกที่ ๓ จบ<br><br>เชิงอรรถ :<br>
  ๑ โกลิตะ คือ พระมหาโมคคัลลานเถระ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒๗ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๔. สังขชาดก (๔๔๒)<br>
  ๔. สังขชาดก (๔๔๒)<br>
  ว่าด้วยสังขพราหมณ์<br>
  (อุปัฏฐากกล่าวกับสังขพราหมณ์ว่า)<br>
  [๓๙] ท่านสังขพราหมณ์ ท่านเป็นพหูสูต<br>
  ธรรมก็ได้ฟังมาแล้ว สมณพราหมณ์ท่านก็ได้พบมาแล้ว<br>
  เมื่อเป็นเช่นนั้น<br>
  ท่านมาแสดงอาการพร่ำเพ้อในขณะอันไม่สมควรเลย<br>
  คนอื่นนอกจากข้าพเจ้าจะมีใครเป็นที่ปรึกษาของท่านเล่า<br>
  (สังขพราหมณ์กล่าวว่า)<br>
  [๔๐] เทพธิดาผู้มีใบหน้างาม รูปงาม<br>
  สวมใส่เครื่องประดับทองคำ<br>
  เชิญถาดอาหารทองคำ มีศรัทธาและยินดีบอกเราว่า<br>
  ขอเชิญท่านบริโภคอาหารเถิด<br>
  เราตอบปฏิเสธเทพธิดาตนนั้น<br>
  (อุปัฏฐากกล่าวว่า)<br>
  [๔๑] ท่านพราหมณ์ คนพบเห็นเทพผู้ควรบูชาเช่นนี้<br>
  เมื่อหวังความสุข ก็ควรจะไต่ถาม<br>
  ท่านจงลุกขึ้นประนมมือถามเทพผู้นั้นตรง ๆ ว่า<br>
  ท่านเป็นเทพธิดาหรือหญิงมนุษย์กันหนอ<br>
  (สังขพราหมณ์ถามเทพธิดาว่า)<br>
  [๔๒] เพราะท่านมองดูข้าพเจ้าด้วยเมตตา<br>
  และยังบอกเชิญข้าพเจ้าว่าบริโภคภัตตาหารเถิด<br>
  แม่นางผู้มีอานุภาพมาก<br>
  เพราะเหตุนั้น ข้าพเจ้าขอถามท่านว่า<br>
  ท่านเป็นเทพธิดาหรือหญิงมนุษย์กันหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒๘ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๔. สังขชาดก (๔๔๒)<br>
  (เทพธิดาตอบว่า)<br>
  [๔๓] ท่านสังขพราหมณ์ ข้าพเจ้าเป็นเทพธิดา มีอานุภาพ<br>
  มาท่ามกลางสมุทรวารนี้ มีความเอ็นดู จะมีจิตประทุษร้ายก็หาไม่<br>
  ข้าพเจ้ามาที่นี้ก็เพื่อประโยชน์แก่ท่านนั่นเอง<br>
  [๔๔] ท่านสังขพราหมณ์ ในมหาสมุทรนี้ มีข้าว น้ำ<br>
  ที่นอน ที่นั่ง และยานนานาชนิด<br>
  ข้าพเจ้าจะมอบให้ท่านทุกอย่างตามที่ใจของท่านปรารถนา<br>
  (สังขพราหมณ์กล่าวว่า)<br>
  [๔๕] ข้าพเจ้าได้บูชาและบวงสรวงมาแล้วทุกสิ่งทุกอย่าง<br>
  แม่เทพธิดาผู้มีเรือนร่างงดงาม มีสะโพกผึ่งผาย มีคิ้วงาม<br>
  เอวบางร่างน้อย ท่านเป็นใหญ่แห่งบุญกรรมทุกอย่างของข้าพเจ้า<br>
  นี้เป็นผลแห่งกรรมอะไรของข้าพเจ้าเล่า<br>
  (เทพธิดาตอบว่า)<br>
  [๔๖] ท่านสังขพราหมณ์ ท่านให้ภิกษุรูปหนึ่งผู้เดินกระโหย่งเท้า<br>
  กระหาย ลำบาก ในหนทางที่ร้อนสวมรองเท้าถวาย<br>
  ทักษิณานั้นให้สมบัติที่น่าปรารถนาแก่ท่านในวันนี้<br>
  (สังขพราหมณ์กล่าวว่า)<br>
  [๔๗] ขอจงเนรมิตเรือที่ทำด้วยไม้กระดาน<br>
  ไม่รั่ว ใช้ใบตะไคร่น้ำเป็นใบเรือ<br>
  เพราะในกลางทะเลนี้ไม่ใช่ภาคพื้นแห่งยานอื่น<br>
  ช่วยส่งข้าพเจ้าให้ถึงเมืองโมฬินีในวันนี้เถิด<br>
  (พระผู้มีพระภาคตรัสว่า)<br>
  [๔๘] เทพธิดานั้นปลื้มใจ ยินดีปรีดา<br>
  ได้เนรมิตเรืออันงดงาม ณ ที่นั้น พาสังขพราหมณ์<br>
  พร้อมทั้งอุปัฏฐากชายนำไปส่งถึงเมืองอันน่ารื่นรมย์<br>
  สังขชาดกที่ ๔ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๒๙ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๕. จูฬโพธิชาดก (๔๔๓)<br>
  ๕. จูฬโพธิชาดก (๔๔๓)<br>
  ว่าด้วยจูฬโพธิกุมาร<br>
  (พระราชาตรัสถามพระโพธิสัตว์ว่า)<br>
  [๔๙] พราหมณ์ ถ้าจะพึงมีคนมาพานางปริพาชิกาของท่าน<br>
  ผู้มีดวงตางาม ยิ้มแย้มร่าเริงน่ารักนี้ไปโดยพลการ<br>
  ท่านจะทำอย่างไรเล่า<br>
  (พระโพธิสัตว์ตอบว่า)<br>
  [๕๐] ถ้าอาตมาเกิดความโกรธขึ้น<br>
  ความโกรธก็จะไม่พึงเสื่อมคลาย<br>
  จะไม่เสื่อมคลายตลอดชีวิตของอาตมา<br>
  อาตมาจะห้ามความโกรธเสียโดยพลัน<br>
  เหมือนฝนห่าใหญ่ระงับฝุ่นละออง<br>
  (พระราชาตรัสว่า)<br>
  [๕๑] วันก่อน ท่านนั้นกล่าวอวดอ้างอย่างไรหนอ<br>
  วันนี้ดูเหมือนมีกำลัง จึงทำเป็นนั่งนิ่งเย็บผ้าห่มอยู่ ณ บัดนี้<br>
  (พระโพธิสัตว์ทูลตอบว่า)<br>
  [๕๒] อาตมาเกิดความโกรธขึ้นแล้ว<br>
  ความโกรธไม่เสื่อมคลาย<br>
  จะไม่เสื่อมคลายตลอดชีวิตของอาตมา<br>
  อาตมาได้ห้ามความโกรธเสียแล้วโดยพลัน<br>
  เหมือนฝนห่าใหญ่ระงับฝุ่นละออง<br>
  (พระราชาตรัสว่า)<br>
  [๕๓] ทำไม ความโกรธที่เกิดขึ้นแล้วแก่ท่านจึงไม่เสื่อมคลาย<br>
  ทำไม ความโกรธจึงไม่เสื่อมคลายตลอดชีวิตของท่าน<br>
  ไฉน ท่านจึงห้ามความโกรธได้เหมือนฝนห่าใหญ่ระงับฝุ่นละออง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓๐ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๕. จูฬโพธิชาดก (๔๔๓)<br>
  (พระโพธิสัตว์ทูลว่า)<br>
  [๕๔] เมื่อความโกรธเกิดขึ้นย่อมมองไม่เห็น<br>
  เมื่อไม่เกิดย่อมมองเห็นได้ดี<br>
  ความโกรธนั้นเกิดขึ้นแล้วแก่อาตมา จึงไม่เสื่อมคลาย<br>
  เพราะความโกรธเป็นอารมณ์ของคนโง่<br>
  [๕๕] ความโกรธที่เกิดขึ้น เป็นเหตุให้ศัตรูผู้มุ่งความทุกข์พอใจ<br>
  ได้เกิดขึ้นแก่อาตมา ยังไม่เสื่อมคลายเลย<br>
  เพราะความโกรธเป็นอารมณ์ของคนโง่<br>
  [๕๖] อนึ่ง เมื่อเกิดความโกรธขึ้น<br>
  บุคคลย่อมไม่หยั่งรู้ประโยชน์ของตัวเอง<br>
  ความโกรธนั้นเกิดขึ้นแล้วแก่อาตมา ยังไม่เสื่อมคลายเลย<br>
  เพราะความโกรธเป็นอารมณ์ของคนโง่<br>
  [๕๗] คนถูกความโกรธใดครอบงำ ย่อมละทิ้งกุศลธรรม<br>
  ทำประโยชน์แม้อันไพบูลย์ให้เสียไป<br>
  ความโกรธนั้นมีเสนาน่าสะพรึงกลัว มีกำลังย่ำยี<br>
  ความโกรธของอาตมายังไม่เสื่อมคลายไปเลย มหาบพิตร<br>
  [๕๘] เมื่อไม้แห้งเสียดสีกันอยู่ก็เกิดไฟป่า<br>
  ไฟนั้นเกิดจากไม้แห้งอันใดก็ไหม้ไม้แห้งนั้นเอง<br>
  [๕๙] ความโกรธย่อมเกิดขึ้นเพราะความแข่งดีของคนพาลผู้โง่เขลา<br>
  ไม่มีความรู้ แม้เขาก็ถูกความโกรธนั้นแหละเผาผลาญ<br>
  [๖๐] ความโกรธย่อมเพิ่มพูนแก่ผู้ใดเหมือนดังไฟที่กองหญ้าและไม้แห้ง<br>
  ผู้นั้นย่อมเสื่อมยศเหมือนดวงจันทร์ข้างแรม<br>
  [๖๑] ผู้ใดระงับความโกรธเสียได้เหมือนไฟที่ปราศจากเชื้อ<br>
  ผู้นั้นยศย่อมบริบูรณ์เหมือนดวงจันทร์ข้างขึ้น<br>
  จูฬโพธิชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓๑ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๖. มัณฑัพยชาดก (๔๔๔)<br>
  ๖. มัณฑัพยชาดก (๔๔๔)<br>
  ว่าด้วยมัณฑัพยคหบดี<br>
  (ดาบสกระทำสัจจวาจาว่า)<br>
  [๖๒] อาตมาต้องการบุญ มีจิตเลื่อมใส<br>
  ประพฤติพรหมจรรย์อยู่ได้เพียง ๗ วันเท่านั้น<br>
  ต่อแต่นั้น แม้จะไม่พอใจประพฤติพรหมจรรย์<br>
  ก็ยังประพฤติมาเกิน ๕๐ ปี<br>
  ด้วยสัจจวาจานี้ ขอจงมีความสวัสดี<br>
  ขอพิษจงคลาย ขอยัญญทัตต์กุมารจงรอดชีวิต<br>
  (บิดากระทำสัจจวาจาว่า)<br>
  [๖๓] เพราะแต่ไหนแต่ไรมา ข้าพเจ้าเห็นแขกในเวลามาพัก<br>
  ก็ไม่ยินดีให้พัก<br>
  อนึ่ง สมณะและพราหมณ์ทั้งหลายแม้ผู้เป็นพหูสูต<br>
  ก็ไม่ทราบความที่ข้าพเจ้าไม่พอใจ<br>
  ข้าพเจ้าแม้จะไม่พอใจก็ตาม ก็ยังให้ทาน<br>
  ด้วยสัจจวาจานี้ ขอจงมีความสวัสดี<br>
  ขอพิษจงคลาย ขอยัญญทัตต์ลูกพ่อจงรอดชีวิต<br>
  (มารดากระทำสัจจวาจาว่า)<br>
  [๖๔] ลูกรัก อสรพิษที่มีพิษร้ายแรงตัวใด<br>
  ได้โผล่ขึ้นจากปล่องมากัดเจ้า<br>
  วันนี้ อสรพิษตัวนั้น และบิดาของเจ้า<br>
  ไม่มีความแตกต่างกันเลย<br>
  เพราะไม่ได้เป็นที่รักของแม่<br>
  ด้วยสัจจวาจานี้ ขอจงมีความสวัสดี<br>
  ขอพิษจงคลาย ขอยัญญทัตต์ลูกชายจงรอดชีวิต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓๒ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๖. มัณฑัพยชาดก (๔๔๔)<br>
  (นายมัณฑัพยะถามทีปายนดาบสว่า)<br>
  [๖๕] ชนบางพวกผู้สงบระงับ ฝึกตนแล้ว บวชเป็นดาบส<br>
  มีรูปร่างไม่น่าใคร่ไม่มีเลย นอกเสียจากกัณหดาบส<br>
  ท่านทีปายนดาบส ท่านรังเกียจอะไร<br>
  จึงไม่พอใจประพฤติพรหมจรรย์<br>
  (ทีปายนดาบสตอบว่า)<br>
  [๖๖] กัณหดาบสนั้นเป็นคนโง่จริงหนอ เหมือนกับเด็กใบ้น้ำลาย<br>
  ออกบวชด้วยศรัทธาแล้วยังกลับไปหาสิ่งนั้นอีก<br>
  อาตมารังเกียจวาทะเช่นนี้<br>
  ถึงไม่พอใจก็ยังประพฤติพรหมจรรย์<br>
  ซึ่งเป็นฐานะที่วิญญูชนสรรเสริญและเป็นฐานะของสัตบุรุษ<br>
  อาตมาจึงบำเพ็ญบุญแม้อย่างนี้<br>
  (ทีปายนดาบสย้อนถามว่า)<br>
  [๖๗] ท่านเลี้ยงดูสมณะ พราหมณ์ และคนเดินทาง<br>
  ให้อิ่มหน่ำด้วยข้าวและน้ำ<br>
  เรือนของท่านนี้เพียบพร้อมด้วยข้าวและน้ำ<br>
  มีภักษาหารเปรียบดังอู่ข้าวอู่น้ำ<br>
  เมื่อเป็นเช่นนั้น ท่านรังเกียจวาทะอะไร<br>
  ถึงไม่พอใจก็ยังให้ทานนี้<br>
  (นายมัณฑัพยะตอบว่า)<br>
  [๖๘] บิดาและปู่ของข้าพเจ้าเป็นคนมีศรัทธา<br>
  เป็นทานบดี เป็นผู้รู้ความประสงค์ของผู้ขอ<br>
  ข้าพเจ้าผู้ประพฤติตามประเพณีของตระกูลนั้น<br>
  อย่าได้ชื่อว่า เป็นคนทำลายตระกูลคนสุดท้ายเลย<br>
  ข้าพเจ้ารังเกียจวาทะเช่นนั้น<br>
  ถึงไม่พอใจก็ยังคงให้ทานนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓๓ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๗. นิโครธชาดก (๔๔๕)<br>
  (นายมัณฑัพยะถามภรรยาว่า)<br>
  [๖๙] นี่นางผู้มีทรวดทรงงาม เราได้นำเจ้าผู้ยังเป็นหญิงวัยรุ่น<br>
  ยังไม่มีปัญญาสามารถจัดแจงทรัพย์ได้มาจากตระกูลญาติ<br>
  และเจ้าก็มิได้บอกให้รู้ถึงความที่เจ้าไม่รักเรา<br>
  ยังบำเรอเราโดยปราศจากความรัก เมื่อเป็นเช่นนั้น<br>
  เพราะเหตุไร เจ้าจึงยังอยู่ร่วมกับเราอย่างนี้ แม่นางผู้เจริญ<br>
  (ภรรยาตอบว่า)<br>
  [๗๐] ตั้งแต่ไหนแต่ไรเนิ่นนานมาแล้ว<br>
  หญิงสาวคนหนึ่งทิ้งสามีแล้วได้ชายอื่นเป็นสามีไม่มีในตระกูลนี้<br>
  ขอดิฉันผู้ประพฤติตามประเพณีของตระกูลนั้น<br>
  อย่าชื่อว่า เป็นคนทำลายตระกูลคนสุดท้ายเลย<br>
  ดิฉันรังเกียจวาทะเช่นนั้น ถึงไม่พอใจก็ยังบำเรอท่านอยู่<br>
  (ภรรยากล่าวขอโทษนายมัณฑัพยะผู้เป็นสามีว่า)<br>
  [๗๑] ท่านมัณฑัพยะ วันนี้ดิฉันพูดคำที่ไม่ควรพูด<br>
  เพื่อเห็นแก่ลูก ขอท่านจงอดโทษถ้อยคำที่ดิฉันพูดนั้นเถิด<br>
  ไม่มีสิ่งอื่นใดในโลกนี้ จะยิ่งไปกว่าความรักลูก<br>
  ขอยัญญทัตต์ลูกของเรานั้นจงรอดชีวิตเถิด<br>
  มัณฑัพยชาดกที่ ๖ จบ</p>
<p> ๗. นิโครธชาดก (๔๔๕)<br>
  ว่าด้วยพระเจ้านิโครธ<br>
  (นายโปตติกะกราบทูลพระเจ้านิโครธว่า)<br>
  [๗๒] ขอเดชะพระเจ้านิโครธ พระองค์ทรงเข้าพระทัยอย่างไร<br>
  ตามที่สาขเสนาบดีกล่าวว่า เราไม่รู้จักมันเลยว่า<br>
  มันผู้นี้เป็นใคร หรือเป็นคนสอดแนมของใคร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓๔ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๗. นิโครธชาดก (๔๔๕)<br>
  [๗๓] ต่อแต่นั้น คนผู้กระทำตามคำสั่งของสาขเสนาบดี<br>
  ได้ตบหน้าข้าพระองค์แล้วลากคอนำข้าพระองค์ออกไป<br>
  [๗๔] ขอเดชะพระองค์ผู้เป็นใหญ่แห่งหมู่ชน<br>
  สาขเสนาบดีเพื่อนของพระองค์เป็นคนมีความคิดต่ำทราม<br>
  อกตัญญู ประทุษร้ายมิตร กระทำกรรมอันไม่ประเสริฐเช่นนี้<br>
  (พระเจ้านิโครธตรัสว่า)<br>
  [๗๕] เพื่อน เรื่องนี้เรายังไม่ทราบ ทั้งใคร ๆ ก็มิได้บอกเรา<br>
  ถึงเรื่องที่สาขะได้กระทำการฉุดคร่าท่าน มีแต่ท่านได้บอกเรา<br>
  [๗๖] ท่านส่งเสริมเพื่อนทั้งสอง คือ เราและสาขะให้มีอาชีพดีขึ้น<br>
  คือ ท่านได้ให้อิสริยยศแก่พวกเราเป็นใหญ่ในหมู่มนุษย์<br>
  สมบัติเหล่านี้พวกเราได้มาก็เพราะท่าน<br>
  ในเรื่องนี้เราไม่สงสัยเลย<br>
  [๗๗] เมล็ดพืชที่ถูกเผาในกองไฟย่อมไม่งอกขึ้น ฉันใด<br>
  ความดีที่ทำในคนชั่วก็ย่อมพินาศไปไม่งอกงาม ฉันนั้น<br>
  [๗๘] ส่วนความดีที่ทำในคนผู้มีความกตัญญู มีศีล<br>
  มีความประพฤติอันประเสริฐ ย่อมไม่เสียหาย<br>
  เหมือนเมล็ดพืชในนาที่ดี<br>
  (พระราชารับสั่งว่า)<br>
  [๗๙] ก็เจ้าสาขะผู้นี้เป็นคนชั่วช้า คดโกง มีความคิดเยี่ยงคนชั่ว<br>
  จงเอาหอกแทงมัน เราไม่ต้องการให้มันมีชีวิตอยู่<br>
  (นายโปตติกะกราบทูลว่า)<br>
  [๘๐] ขอเดชะพระมหาราช ขอพระองค์ทรงโปรดงดโทษแก่เขาเถิด<br>
  ชีวิตนำกลับคืนมาไม่ได้ ขอเดชะพระองค์ผู้สมมติเทพ<br>
  ขอพระองค์ทรงโปรดงดโทษแก่คนชั่วเถิด<br>
  ข้าพระองค์ไม่ต้องการฆ่าเขา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓๕ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๘. ตักกลชาดก (๔๔๖)<br>
  (นายโปตติกะกล่าวสอนลูกสาวลูกชายว่า)<br>
  [๘๑] ควรคบแต่พระเจ้านิโครธเท่านั้น<br>
  อย่าเข้าไปคบหาเจ้าสาขเสนาบดีเลย<br>
  การตายในสำนักของพระเจ้านิโครธประเสริฐกว่า<br>
  การมีชีวิตอยู่ในสำนักของเจ้าสาขเสนาบดีจะประเสริฐอะไร<br>
  นิโครธชาดกที่ ๗ จบ</p>
<p> ๘. ตักกลชาดก (๔๔๖)<br>
  ว่าด้วยตักกลบัณฑิต<br>
  (ลูกชายวัย ๗ ขวบถามพ่อว่า)<br>
  [๘๒] คุณพ่อ หัวหอม หัวกระเทียมก็ไม่มี มันเทศก็ไม่มี<br>
  มันมือเสือก็ไม่มี เหง้าตาลก็ไม่มีเลย<br>
  คุณพ่อต้องการอะไร<br>
  จึงขุดหลุมอยู่คนเดียวกลางป่าช้าในป่า<br>
  (พ่อตอบว่า)<br>
  [๘๓] ลูกรัก ปู่ของเจ้าทุพพลภาพมากแล้ว<br>
  ถูกความลำบากเพราะความเจ็บป่วยหลายอย่างเบียดเบียน<br>
  วันนี้ พ่อจะขุดหลุมฝังปู่เจ้า<br>
  เพราะพ่อไม่ชอบใจชีวิตอย่างนั้นของปู่เจ้า<br>
  (ลูกชายกล่าวว่า)<br>
  [๘๔] คุณพ่อได้รับความคิดอันชั่วช้านี้มา<br>
  แล้วกระทำกรรมอันหยาบช้าไร้ประโยชน์<br>
  คุณพ่อ เมื่อคุณพ่อแก่ชราก็จักได้รับการกระทำเช่นนี้แม้จากลูก<br>
  ถึงลูกก็จะประพฤติตามประเพณีของตระกูลนั้น<br>
  จะขุดหลุมฝังคุณพ่อเหมือนกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓๖ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๘. ตักกลชาดก (๔๔๖)<br>
  (พ่อกล่าวว่า)<br>
  [๘๕] นี่เจ้าเด็กน้อย เจ้าพูดกระทบข่มขู่พ่อด้วยวาจาที่หยาบ<br>
  ลูกรัก เจ้าเป็นลูกแท้ ๆ ของพ่อ กลับไม่อนุเคราะห์เกื้อกูลพ่อ<br>
  (ลูกชายกล่าวโต้ตอบว่า)<br>
  [๘๖] คุณพ่อ ลูกจะไม่อนุเคราะห์เกื้อกูลคุณพ่อก็หาไม่<br>
  แม้ลูกก็อนุเคราะห์เกื้อกูลคุณพ่อ<br>
  แต่ไม่อาจจะห้ามคุณพ่อผู้กำลังทำกรรมชั่วช้านั้น<br>
  จากการกระทำนั้นได้<br>
  (พ่อกล่าวว่า)<br>
  [๘๗] พ่อสวิฏฐะ ผู้ใดมีความชั่วช้า<br>
  เบียดเบียนพ่อแม่ผู้ไม่ประทุษร้ายตน<br>
  เมื่อตายไปชาติหน้า ผู้นั้นจะตกนรกอย่างไม่ต้องสงสัย<br>
  [๘๘] พ่อสวิฏฐะ ส่วนผู้ใดบำรุงพ่อแม่ด้วยข้าวและน้ำ<br>
  เมื่อตายไปชาติหน้า ผู้นั้นจะขึ้นสวรรค์อย่างไม่ต้องสงสัย<br>
  [๘๙] ลูกรัก เจ้าไม่อนุเคราะห์เกื้อกูลพ่อก็หามิได้<br>
  เจ้าอนุเคราะห์เกื้อกูลพ่อแท้ ๆ<br>
  แต่พ่อถูกแม่ของเจ้าสั่งมา จึงกระทำกรรมหยาบช้าเช่นนี้<br>
  (ลูกชายกล่าวว่า)<br>
  [๙๐] ภรรยาของพ่อไม่ใช่คนดี เป็นแม่บังเกิดเกล้าของลูกนั่นเอง<br>
  พ่อควรขับแม่ออกจากเรือนไป<br>
  แม่นั้นควรจะได้รับทุกข์อย่างอื่นบ้าง<br>
  [๙๑] ภรรยาของพ่อไม่ใช่คนดี เป็นแม่บังเกิดเกล้าของลูกนั่นเอง<br>
  แม่นั้นมีความคิดชั่วช้า ได้รับการฝึกแล้วหมดพยศ<br>
  เหมือนช้างพัง จงให้กลับมาอยู่ต่อไป<br>
  ตักกลชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓๗ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๙. มหาธัมมปาลชาดก (๔๔๗)<br>
  ๙. มหาธัมมปาลชาดก (๔๔๗)<br>
  ว่าด้วยมหาธรรมปาลกุมาร<br>
  (อาจารย์ทิศาปาโมกข์ถามพราหมณ์ว่า)<br>
  [๙๒] วัตรของท่านเป็นอย่างไร<br>
  อนึ่ง พรหมจรรย์ของท่านเป็นอย่างไร<br>
  นี้เป็นผลแห่งวัตรและพรหมจรรย์ที่ท่านประพฤติดีแล้วอย่างไร<br>
  พราหมณ์ ขอท่านโปรดบอกเนื้อความนั้นแก่ข้าพเจ้าว่า<br>
  เพราะเหตุไรหนอ พวกท่านจึงไม่ตายแต่หนุ่ม ๆ<br>
  (พราหมณ์ตอบว่า)<br>
  [๙๓] พวกเราประพฤติธรรม๑ ไม่กล่าวเท็จ<br>
  งดเว้นกรรมชั่ว ละเว้นกรรมอันไม่ประเสริฐทั้งหมด<br>
  เพราะเหตุนั้นแล พวกเราจึงไม่ตายแต่หนุ่ม ๆ<br>
  [๙๔] พวกเราฟังธรรมทั้งของอสัตบุรุษและสัตบุรุษ<br>
  แต่พวกเราไม่ชอบใจธรรมของอสัตบุรุษเลย<br>
  จึงละเว้นอสัตบุรุษ ไม่ละเว้นสัตบุรุษ<br>
  เพราะเหตุนั้น พวกเราจึงไม่ตายแต่หนุ่ม ๆ<br>
  [๙๕] ก่อนจะให้ทาน พวกเราก็ดีใจ แม้ขณะให้ก็พอใจ<br>
  แม้ให้ไปแล้วก็ไม่เดือดร้อนในภายหลัง<br>
  เพราะฉะนั้น พวกเราจึงไม่ตายแต่หนุ่ม ๆ<br>
  [๙๖] พวกเราเลี้ยงดูสมณะ พราหมณ์ คนเดินทาง<br>
  วณิพก ยาจก และคนจนให้อิ่มหนำด้วยข้าวและน้ำ<br>
  เพราะเหตุนั้น พวกเราจึงไม่ตายแต่หนุ่ม ๆ<br><br>เชิงอรรถ :<br>
  ๑ ประพฤติธรรม ในที่นี้หมายถึงประพฤติกุศลกรรมบถ (ทางแห่งความดี ๑๐) คือ ทางกาย
  ๓ ได้แก่<br>
  (๑) ละการฆ่าสัตว์ (๒) ละการลักทรัพย์ (๓) ละการประพฤติผิดในกาม ทางวาจา ๔ ได้แก่
  (๑) ละการ<br>
  พูดเท็จ (๒) ละการพูดส่อเสียด (๓) ละการพูดคำหยาบ (๔) ละการพูดเพ้อเจ้อ ทางใจ
  ๓ ได้แก่ (๑) ไม่<br>
  เพ่งเล็งอยากได้ของผู้อื่น (๒) ไม่มีจิตคิดร้ายต่อผู้อื่น (๓) มีความเห็นชอบ (ขุ.ชา.อ.
  ๕/๙๓/๔๓๐)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓๘ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๙. มหาธัมมปาลชาดก (๔๔๗)<br>
  [๙๗] อนึ่ง พวกเราไม่นอกใจภรรยา<br>
  ถึงพวกภรรยาก็ไม่นอกใจพวกเรา<br>
  นอกจากภรรยาเหล่านั้นแล้ว พวกเราประพฤติพรหมจรรย์<br>
  เพราะเหตุนั้น พวกเราจึงไม่ตายแต่หนุ่ม ๆ<br>
  [๙๘] พวกเรางดเว้นการฆ่าสัตว์ทั้งปวง<br>
  ละเว้นสิ่งของที่เจ้าของมิได้ให้ในโลก ไม่ดื่มน้ำเมา ไม่พูดเท็จเลย<br>
  เพราะเหตุนั้น พวกเราจึงไม่ตายแต่หนุ่ม ๆ<br>
  [๙๙] บุตรทั้งหลายที่เกิดในหญิงชั้นสูงมีมารยาทอันดีงามเหล่านั้น<br>
  เป็นคนฉลาด มีปัญญามาก เป็นพหูสูต จบไตรเพท<br>
  เพราะเหตุนั้น พวกเราจึงไม่ตายแต่หนุ่ม ๆ<br>
  [๑๐๐] พ่อแม่ พี่น้องหญิงชาย ลูกเมีย<br>
  และเราทั้งหมดก็ประพฤติธรรมเพราะเหตุโลกหน้า<br>
  เพราะเหตุนั้น พวกเราจึงไม่ตายแต่หนุ่มๆ<br>
  [๑๐๑] ทาสชายหญิง บุคคลรอบข้างที่อาศัยเลี้ยงชีพ<br>
  และคนงานทั้งหมดก็ประพฤติธรรมเพราะเหตุโลกหน้า<br>
  เพราะเหตุนั้น พวกเราจึงไม่ตายแต่หนุ่ม ๆ<br>
  (พราหมณ์แสดงคุณของผู้ประพฤติธรรมว่า)<br>
  [๑๐๒] ธรรมแลย่อมรักษาผู้ประพฤติธรรม<br>
  ธรรมที่ตนประพฤติดีแล้วย่อมนำสุขมาให้<br>
  นี้เป็นอานิสงส์ในธรรมที่ตนประพฤติดีแล้ว<br>
  ผู้ประพฤติธรรมย่อมไม่ถึงทุคติ<br>
  [๑๐๓] ธรรมแลย่อมรักษาผู้ประพฤติธรรม<br>
  เหมือนร่มคันใหญ่ในฤดูฝน<br>
  ธรรมปาลกุมารของเรามีธรรมคุ้มครอง ยังอยู่เป็นสุข<br>
  กระดูกที่ท่านนำมาเป็นกระดูกคนอื่น<br>
  มหาธัมมปาลชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๓๙ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๑. มัฏฐกุณฑลีชาดก (๔๔๙)<br>
  ๑๐. กุกกุฏชาดก (๔๔๘)<br>
  ว่าด้วยพญาไก่<br>
  (พญาไก่กล่าวว่า)<br>
  [๑๐๔] ไม่ควรวางใจในคนทำความชั่ว<br>
  คนพูดเหลาะแหละ คนเห็นแก่ตัว<br>
  แม้คนที่สงบเกินไปก็ไม่ควรวางใจ<br>
  [๑๐๕] เพราะว่ามีคนพวกหนึ่งเป็นเช่นกับโคกระหายน้ำ<br>
  เพียงแต่พูดเสียดสีมิตร แต่ไม่กระทำตามที่พูด<br>
  [๑๐๖] ผู้ใดดีแต่ประณมมือไหว้ พูดวกวน เป็นมนุษย์กระพี้<br>
  ไม่มีความกตัญญู ผู้นั้นก็ไม่ควรนั่งใกล้<br>
  [๑๐๗] อนึ่ง ไม่พึงวางใจสตรีหรือบุรุษผู้มีจิตแปรปรวน<br>
  แม้คนเปิดเผยความสัมพันธ์มีประการต่าง ๆ เช่นนั้น<br>
  ก็ไม่ควรวางใจ<br>
  [๑๐๘] คนผู้ตกอยู่ในกรรมชั่ว มีวาจาไม่มั่นคง ฆ่าได้ทุกคน<br>
  เหมือนดาบที่ลับแล้วซ่อนไว้ แม้คนเช่นนั้นก็ไม่ควรวางใจ<br>
  [๑๐๙] คนบางพวกในโลกนี้ เป็นคนเทียมมิตร<br>
  มีวาจาคมคาย แต่ไร้น้ำใจ เข้าไปหาด้วยอุบายต่าง ๆ<br>
  แม้คนเช่นนั้นก็ไม่ควรวางใจ<br>
  [๑๑๐] คนใดเห็นอามิสหรือทรัพย์ในที่ใดยังละทิ้งเพื่อนนั้นไปเสียได้<br>
  คนเช่นนั้นเป็นคนโง่ ทำลายมิตร<br>
  (พระราชาตรัสว่า)<br>
  [๑๑๑] สัตว์จำนวนมากปกปิดตนไว้ เป็นคนเทียมมิตร<br>
  คอยคบหาอยู่ คนเหล่านี้เป็นคนชั่ว<br>
  ควรละเว้นเสีย เหมือนไก่ละเว้นเหยี่ยว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔๐ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๑. มัฏฐกุณฑลีชาดก (๔๔๙)<br>
  [๑๑๒] อนึ่ง ผู้ใดไม่รู้เท่าทันเหตุที่เกิดขึ้นโดยฉับพลัน<br>
  ผู้นั้นจะตกอยู่ในอำนาจของศัตรูและจะเดือดร้อนในภายหลัง<br>
  [๑๑๓] ส่วนผู้ใดรู้เท่าทันเหตุที่เกิดขึ้นโดยฉับพลัน<br>
  ผู้นั้นย่อมพ้นจากความคับขันอันเกิดจากศัตรู<br>
  เหมือนไก่พ้นจากเหยี่ยว<br>
  [๑๑๔] คนผู้ไม่ตั้งอยู่ในธรรม มีปกติกำจัดอยู่เป็นนิตย์<br>
  เหมือนบ่วงที่เขาดักไว้ในป่าฉะนั้น<br>
  นรชนผู้มีปัญญาพิจารณาควรเว้นให้ห่างไกล<br>
  เหมือนไก่ในป่าไผ่จะเว้นเหยี่ยว<br>
  กุกกุฏชาดกที่ ๑๐ จบ</p>
<p> ๑๑. มัฏฐกุณฑลีชาดก (๔๔๙)<br>
  ว่าด้วยมัฏฐกุณฑลีเทพบุตร๑<br>
  (พราหมณ์จะถามมาณพว่า)<br>
  [๑๑๕] เจ้าประดับตกแต่งร่างกาย ใส่ต่างหูเกลี้ยง<br>
  ทัดทรงดอกไม้ มีกายลูบไล้ด้วยจุรณแก่นจันทน์แดง<br>
  ประคองแขนคร่ำครวญอยู่กลางป่า<br>
  เจ้ามีทุกข์เรื่องอะไร<br>
  (มาณพตอบว่า)<br>
  [๑๑๖] เรือนรถที่ทำด้วยทองคำ งามผุดผ่องเกิดขึ้นแก่ข้าพเจ้า<br>
  ข้าพเจ้ายังหาล้อรถทั้งคู่นั้นไม่ได้<br>
  เพราะความทุกข์นั้น ข้าพเจ้าจักยอมสละชีวิต<br>
  (พราหมณ์รับรองว่า)<br>
  [๑๑๗] พ่อมาณพผู้เจริญ ล้อทองคำ ล้อแก้วมณี ล้อทองแดง<br>
  หรือล้อเงิน จงบอกข้ามา ข้าจะจัดล้อทั้งคู่ให้เจ้า<br><br>เชิงอรรถ :<br>
  ๑ ดู ขุ.วิ.(แปล) ๒๖/๑๒๐๗-๑๒๑๖/๑๕๑-๑๕๓<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔๑ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๒. พิลารโกสิยชาดก (๔๕๐)<br>
  [๑๑๘] มาณพได้กล่าวแก่พราหมณ์นั้นว่า<br>
  ดวงจันทร์และดวงอาทิตย์ทั้ง ๒ ย่อมปรากฏในท้องฟ้านั้น<br>
  รถทองของข้าพเจ้าย่อมงามด้วยล้อทั้งคู่นั้น<br>
  (พราหมณ์กล่าวว่า)<br>
  [๑๑๙] พ่อมาณพ เจ้าโง่นัก ที่มาปรารถนาสิ่งที่ไม่ควรปรารถนา<br>
  ข้าเข้าใจว่า เจ้าจักตายเสียเปล่า<br>
  เพราะเจ้าไม่มีทางจะได้ดวงจันทร์และดวงอาทิตย์เลย<br>
  (มาณพกล่าวว่า)<br>
  [๑๒๐] แม้การโคจรไปมาของดวงจันทร์และดวงอาทิตย์ก็ยังปรากฏ<br>
  รัศมียังปรากฏในวิถีทั้ง ๒<br>
  ส่วนคนที่ตายไปแล้วย่อมไม่ปรากฏ<br>
  เราทั้ง ๒ ผู้ร้องไห้คร่ำครวญอยู่ในที่นี้ ใครหนอโง่กว่ากัน<br>
  (พราหมณ์กล่าวว่า)<br>
  [๑๒๑] พ่อมาณพ เจ้าพูดจริงแท้ เราทั้ง ๒ ผู้ร้องไห้คร่ำครวญอยู่<br>
  ข้านี่แหละโง่กว่า ที่มาปรารถนาคนที่ตายไปแล้ว<br>
  เหมือนทารกร้องไห้อยากได้ดวงจันทร์<br>
  [๑๒๒] เจ้าช่วยระงับข้าผู้เร่าร้อนให้สงบ<br>
  ดับความกระวนกระวายทั้งหมดได้<br>
  เหมือนคนใช้น้ำราดดับไฟที่ติดเปรียง<br>
  [๑๒๓] เจ้าได้บรรเทาความเศร้าโศกของข้าผู้กำลังเศร้าโศกถึงบุตร<br>
  ชื่อว่าได้ช่วยถอนลูกศรคือความโศก<br>
  ซึ่งเสียบที่หัวใจของข้าขึ้นได้แล้วหนอ<br>
  [๑๒๔] พ่อมาณพ ข้าซึ่งเจ้าช่วยถอนลูกศรคือความโศกขึ้นให้แล้ว<br>
  เป็นผู้ปราศจากความเศร้าโศก ไม่ขุ่นมัว ไม่ร้องไห้<br>
  เพราะได้ฟังคำของเจ้า<br>
  มัฏฐกุณฑลีชาดกที่ ๑๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔๒ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๒. พิลารโกสิยชาดก (๔๕๐)<br>
  ๑๒. พิลารโกสิยชาดก (๔๕๐)<br>
  ว่าด้วยท้าวสักกะทรมานเศรษฐีตีนแมว<br>
  (ท้าวสักกะตรัสว่า)<br>
  [๑๒๕] สัตบุรุษทั้งหลายถึงจะไม่หุงต้มกินเอง<br>
  ได้โภชนะมาก็ปรารถนาที่จะให้<br>
  ส่วนท่านหุงต้มกินเอง ไฉนเล่าจึงไม่ให้<br>
  การไม่ให้นั้นไม่สมควรเลย<br>
  [๑๒๖] คนไม่ให้ทานเพราะเหตุ ๒ อย่างนี้<br>
  คือ เพราะตระหนี่ ๑ เพราะประมาท ๑<br>
  ผู้รู้เมื่อหวังบุญ ควรให้ทาน<br>
  [๑๒๗] คนตระหนี่กลัวต่อความหิวความกระหายอันใดจึงไม่ให้ทาน<br>
  ภัยคือความหิวและความกระหายนั่นแหละย่อมมีแก่เขาผู้ไม่ให้<br>
  คนตระหนี่กลัวต่อความหิวและความกระหายอันใด<br>
  ความหิวและความกระหายนั่นแหละย่อมเบียดเบียนเขาผู้เป็นคนพาล<br>
  ทั้งในโลกนี้และโลกหน้า<br>
  [๑๒๘] เพราะเหตุนั้น บัณฑิตพึงครอบงำมลทิน<br>
  กำจัดความตระหนี่แล้วพึงให้ทาน<br>
  เพราะบุญเป็นที่พึ่งของเหล่าสัตว์ในโลกหน้า<br>
  (สุริยเทพบุตรเสด็จลงมาแล้ว ขออาหารว่า)<br>
  [๑๒๙] อสัตบุรุษทั้งหลายเมื่อจะให้ทานชื่อว่าให้ได้ยาก<br>
  เมื่อจะกระทำกรรมก็ชื่อว่าทำได้ยาก<br>
  ธรรมของสัตบุรุษทั้งหลายพวกอสัตบุรุษรู้ได้ยาก<br>
  และพวกอสัตบุรุษก็ทำตามได้ยาก<br>
  [๑๓๐] เพราะฉะนั้น สัตบุรุษและอสัตบุรุษ<br>
  จึงมีคติที่ไปจากโลกนี้ต่างกัน คือ<br>
  พวกอสัตบุรุษย่อมไปสู่นรก พวกสัตบุรุษย่อมไปสู่สวรรค์๑<br><br>เชิงอรรถ :<br>
  ๑ ดูเล่มนี้ หน้า ๗๙, ดู ขุ.ชา. (แปล) ๒๘/๒๒๘๖-๒๒๘๗/๕๓๗<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔๓ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๓. จักกวากชาดก (๔๕๑)<br>
  (มาตลีเทพบุตรเสด็จมาแสดงธรรมว่า)<br>
  [๑๓๑] แม้มีไทยธรรมเพียงเล็กน้อย คนพวกหนึ่งก็ให้<br>
  คนพวกหนึ่งมีไทยธรรมมาก แต่ไม่ให้<br>
  ทักษิณาจากไทยธรรมส่วนน้อยที่บุคคลให้แล้ว<br>
  นับได้เสมอกับการให้ตั้งพัน<br>
  (ปัญจสิขเทพบุตรเสด็จมาแสดงธรรมว่า)<br>
  [๑๓๒] แม้ผู้ใดเที่ยวแสวงหาอาหารเลี้ยงลูกเมีย<br>
  เมื่อมีรายได้น้อยก็ยังให้ทาน ผู้นั้นชื่อว่าผู้ประพฤติธรรม<br>
  การบูชาของคนที่บูชายัญด้วยทรัพย์จำนวนพันนับแสนคนเหล่านั้น<br>
  ยังไม่ถึงแม้เพียงเสี้ยวหนึ่งของคนจนผู้ประพฤติธรรมเช่นนั้นเลย<br>
  (เศรษฐีได้ฟังดังนั้นแล้ว ได้กล่าวว่า)<br>
  [๑๓๓] ยัญอันไพบูลย์เพราะมีค่ามากนี้<br>
  เหตุใดจึงไม่มีค่าเท่าเทียมทานที่บุคคลให้แล้วโดยสม่ำเสมอเล่า<br>
  อนึ่ง การบูชาของคนที่บูชายัญด้วยทรัพย์ จำนวนพันนับแสนคน<br>
  เหล่านั้นย่อมไม่ถึงแม้เพียงเสี้ยวหนึ่งของคนจน<br>
  ผู้ประพฤติธรรมเช่นนั้นเป็นอย่างไร<br>
  (ปัญจสิขเทพบุตรกล่าวว่า)<br>
  [๑๓๔] เพราะว่าคนพวกหนึ่งตั้งอยู่ในกายกรรมเป็นต้นอันไม่สม่ำเสมอ<br>
  ทรมานสัตว์บ้าง ฆ่าสัตว์บ้าง ทำให้สัตว์เศร้าโศกบ้าง แล้วจึงให้ทาน<br>
  ทักษิณานั้นมีหน้าชุ่มไปด้วยน้ำตา ประกอบไปด้วยอาชญา<br>
  จึงไม่เท่าราคาของทานที่เขาให้อย่างสม่ำเสมอ<br>
  การบูชาของคนที่บูชายัญด้วยทรัพย์จำนวนพันนับแสนคนเหล่านั้น<br>
  ยังไม่ถึงแม้เพียงเสี้ยวหนึ่งของคนจน<br>
  ที่ประพฤติธรรมเช่นนั้นด้วยอาการอย่างนี้<br>
  พิลารโกสิยชาดกที่ ๑๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔๔ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๓. จักกวากชาดก (๔๕๑)<br>
  ๑๓. จักกวากชาดก (๔๕๑)<br>
  ว่าด้วยนกจักรพาก<br>
  (กาถามนกจักรพากว่า)<br>
  [๑๓๕] นกจักรพากท่านมีสีสวยรูปงามล่ำสัน<br>
  เลือดฝาดดี ทรวดทรงงาม ใบหน้าผ่องใส<br>
  [๑๓๖] ท่านจับอยู่ที่ฝั่งแม่น้ำคงคา คงกินอาหารอย่างนี้<br>
  คือ ปลากา ปลากระบอก ปลาหมอ<br>
  ปลาค้าว และปลาตะเพียน นะซิ<br>
  (นกจักรพากปฏิเสธคำพูดของกานั้นว่า)<br>
  [๑๓๗] ข้าพเจ้ามิได้กินอาหารชนิดนี้ หรือสัตว์บกสัตว์น้ำเลย<br>
  นอกเสียจากสาหร่ายและจอกแหน<br>
  เพื่อน สาหร่ายและจอกแหนนี้เป็นอาหารของข้าพเจ้า<br>
  (กาได้กล่าวว่า)<br>
  [๑๓๘] ข้าพเจ้าไม่เชื่อว่า สาหร่ายและจอกแหนนี้<br>
  เป็นอาหารของนกจักรพาก<br>
  เพื่อน แม้ตัวข้าพเจ้าก็ยังกินอาหารที่มีรสเค็ม<br>
  และคลุกเคล้าด้วยน้ำมันในบ้าน<br>
  [๑๓๙] ซึ่งเป็นอาหารที่เขาปรุงกันในหมู่มนุษย์<br>
  เป็นของสะอาดเจือด้วยเนื้อ<br>
  นกจักรพาก แต่สีสันของข้าพเจ้าไม่เหมือนท่าน<br>
  (นกจักรพรากได้กล่าวว่า)<br>
  [๑๔๐] ท่านเบียดเบียนหมู่มนุษย์<br>
  ต้องคอยมองดูผู้ที่ผูกเวรในตน<br>
  กินอย่างหวาดสดุ้ง ตกใจกลัว<br>
  เพราะเหตุนั้น สีสันของท่านจึงเป็นเช่นนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔๕ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๔. ภูริปัญญชาดก (๔๕๒)<br>
  [๑๔๑] กา ท่านเป็นศัตรูกับชาวโลกทั้งปวง<br>
  ได้ก้อนข้าวมาด้วยความชั่ว ไม่ทำให้ผู้อื่นอิ่มหนำ<br>
  เพราะเหตุนั้น สีสันของท่านจึงเป็นเช่นนี้<br>
  [๑๔๒] เพื่อน ข้าพเจ้าไม่เบียดเบียนเหล่าสัตว์ทั้งปวง<br>
  มีความขวนขวายน้อย ไม่หวาดระแวง<br>
  ไม่มีความเศร้าโศก ไม่มีภัยแต่ที่ไหนกินอยู่<br>
  [๑๔๓] ท่านนั้นจงสร้างอานุภาพขึ้น<br>
  จงเลิกประพฤติแบบเดิมเสีย เที่ยวไปในโลกโดยไม่เบียดเบียน<br>
  จักเป็นที่รักของชาวโลกเหมือนอย่างข้าพเจ้า<br>
  [๑๔๔] ผู้ใดไม่ฆ่าเอง ไม่ใช้ให้ผู้อื่นฆ่า ไม่ทำทรัพย์ให้เสื่อมไป<br>
  ไม่ใช้ผู้อื่นทำทรัพย์ให้เสื่อมไป มีจิตเมตตาในสัตว์ทุกจำพวก<br>
  ผู้นั้นไม่ก่อเวรกับใคร ๆ<br>
  จักกวากชาดกที่ ๑๓ จบ</p>
<p> ๑๔. ภูริปัญญชาดก (๔๕๒)<br>
  ว่าด้วยผู้มีปัญญากว้างขวาง<br>
  (พระราชาตรัสว่า)<br>
  [๑๔๕] ท่านผู้มีปัญญากว้างขวาง ได้ยินว่า<br>
  คำที่ท่านอาจารย์เสนกกล่าวเป็นความจริง<br>
  เพราะสิริ ความเพียร และปัญญาคุ้มครองท่าน<br>
  ผู้ตกอยู่ในอำนาจของความเสื่อมไม่ได้<br>
  ท่านจึงต้องบริโภคก้อนข้าวเหนียวที่มีแกงน้อย<br>
  (พระโพธิสัตว์กราบทูลว่า)<br>
  [๑๔๖] เราเมื่อเพิ่มพูนความสุขด้วยความลำบาก<br>
  พิจารณาดูกาลอันควรไม่ควร จึงหลบซ่อนตามความพอใจ<br>
  แต่ไม่ปิดช่องทางแห่งประโยชน์<br>
  ด้วยเหตุนั้น จึงพอใจกินข้าวเหนียว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔๖ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๔. ภูริปัญญชาดก (๔๕๒)<br>
  [๑๔๗] อนึ่ง เรารู้เวลาที่จะทำความเพียร<br>
  และเพิ่มพูนประโยชน์ด้วยปัญญาทั้งหลาย<br>
  เยื้องย่างอย่างการเยื้องกรายแห่งราชสีห์<br>
  แม้ต่อไปท่านก็จะเห็นเราด้วยความสำเร็จอันนั้น<br>
  (พระราชาเมื่อจะทรงทดลองบัณฑิต จึงตรัสว่า)<br>
  [๑๔๘] ก็คนพวกหนึ่งแม้มีความสุขก็ไม่ทำความชั่ว<br>
  คนอีกพวกหนึ่งเพราะกลัวการเกี่ยวข้อง<br>
  กับการถูกติเตียนจึงไม่ทำความชั่ว<br>
  ส่วนท่านเป็นผู้มีความคิดกว้างขวางมาก<br>
  เพราะเหตุไร จึงไม่ก่อทุกข์ให้แก่เรา<br>
  (พระโพธิสัตว์กราบทูลว่า)<br>
  [๑๔๙] ธรรมดาบัณฑิตไม่ประพฤติกรรมชั่วเพราะเหตุความสุขแห่งตน<br>
  แม้ถูกความทุกข์กระทบถูกต้องพลั้งพลาดไป ก็สงบอยู่ได้<br>
  ไม่ละทิ้งธรรม เพราะความรักและความชัง<br>
  (พระราชาตรัสมายากษัตริย์ว่า)<br>
  [๑๕๐] บุคคลพึงยกตนที่ต่ำช้าขึ้นด้วยเหตุเล็กน้อยหรือรุนแรง<br>
  อย่างใดอย่างหนึ่งก่อน ภายหลังพึงประพฤติธรรม<br>
  (พระโพธิสัตว์แสดงอุปมาด้วยต้นไม้ว่า)<br>
  [๑๕๑] บุคคลนั่งก็ตาม นอนก็ตามที่ร่มเงาต้นไม้ใด<br>
  ไม่ควรหักรานกิ่งต้นไม้นั้น<br>
  เพราะว่าคนประทุษร้ายมิตรเป็นคนเลวทราม<br>
  [๑๕๒] คนผู้รู้แจ้งธรรมแต่สำนักอาจารย์ใด<br>
  อนึ่ง การที่สัตบุรุษทั้งหลายกำจัดความสงสัยของคนผู้นั้นได้<br>
  นั่นแหละนับว่าเป็นที่พึ่ง ที่พำนักของเขา<br>
  คนผู้มีปัญญาไม่พึงทำลายไมตรีกับอาจารย์นั้นเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔๗ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๕. มหามังคลชาดก (๔๕๓)<br>
  (พระโพธิสัตว์อนุศาสน์พระราชาว่า)<br>
  [๑๕๓] คฤหัสถ์ผู้บริโภคกามเกียจคร้านไม่ดี<br>
  บรรพชิตไม่สำรวมไม่ดี<br>
  พระราชาไม่ทรงใคร่ครวญก่อนแล้วทำไม่ดี<br>
  การที่บัณฑิตโกรธไม่ดี<br>
  [๑๕๔] ข้าแต่พระองค์ผู้เป็นเจ้าแห่งทิศ<br>
  กษัตริย์ทรงใคร่ครวญก่อนแล้วจึงควรทำ<br>
  ไม่ทรงใคร่ครวญก่อนแล้วไม่ควรตัดสิน<br>
  ยศและเกียรติย่อมเจริญแด่พระราชาผู้ทรงใคร่ครวญก่อนแล้วจึงทำ<br>
  ภูริปัญญชาดกที่ ๑๔ จบ</p>
<p> ๑๕. มหามังคลชาดก (๔๕๓)<br>
  ว่าด้วยมหามงคล<br>
  (ศิษย์ผู้เป็นหัวหน้าถามอาจารย์ว่า)<br>
  [๑๕๕] ในเวลาต้องการความเป็นมงคล นรชนร่ายพระเวทอะไร<br>
  นรชนนั้นเรียนพระเวทอะไร<br>
  หรือบรรดาสุตะ เรียนสุตะบทไหน<br>
  และกระทำอย่างไร จึงได้รับความคุ้มครองโดยสวัสดิภาพ<br>
  ทั้งในโลกนี้และโลกหน้า<br>
  (พระโพธิสัตว์บอกมงคลว่า)<br>
  [๑๕๖] เทวดาและเทพบิดรทั้งปวง<br>
  สัตว์เลื้อยคลานและสรรพสัตว์ทั้งปวง<br>
  อันผู้ใดแผ่เมตตาอยู่เป็นนิตย์<br>
  บัณฑิตทั้งหลายกล่าวการแผ่เมตตานั้นในสัตว์ทั้งหลายว่า<br>
  เป็นความสวัสดีของผู้นั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔๘ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๕. มหามังคลชาดก (๔๕๓)<br>
  (พระโพธิสัตว์กล่าวมงคลต่อไปอีกว่า)<br>
  [๑๕๗] ผู้ใดมีความประพฤติถ่อมตนต่อชาวโลกทั้งปวง<br>
  คือ ต่อหญิงชายทั้งหลาย พร้อมทั้งพวกเด็ก<br>
  เป็นผู้อดทนต่อถ้อยคำที่หยาบคาย<br>
  ไม่กล่าววาจาที่ขัดแย้ง<br>
  บัณฑิตทั้งหลายกล่าวความอดกลั้นนั้นว่า<br>
  เป็นความสวัสดีของผู้นั้น<br>
  [๑๕๘] ผู้ใดมีปัญญา มีความรู้ ในเมื่อเหตุเกิดขึ้น<br>
  ไม่ดูหมิ่นมิตรสหายโดยศิลปะ สกุล ทรัพย์ และโดยชาติ<br>
  บัณฑิตทั้งหลายกล่าวความไม่ดูหมิ่นนั้นในสหายทั้งหลายว่า<br>
  เป็นความสวัสดีของผู้นั้น<br>
  [๑๕๙] ผู้ใดพูดจาไม่โกหก คบเพื่อนดี<br>
  และไม่ประทุษร้ายมิตร แบ่งปันทรัพย์ของตนให้<br>
  บัณฑิตทั้งหลายกล่าวการกระทำนั้นในมิตรทั้งหลายว่า<br>
  เป็นความสวัสดีของผู้นั้น<br>
  [๑๖๐] ผู้ใดมีภรรยาซึ่งมีวัยเท่า ๆ กัน สามัคคีกัน<br>
  คล้อยตามกัน เป็นผู้ใคร่ธรรม ให้กำเนิดลูกได้<br>
  เป็นหญิงมีสกุล มีศีล มีความซื่อสัตย์ จงรักภักดีต่อสามี<br>
  บัณฑิตทั้งหลายกล่าวการประพฤตินั้นในภรรยาทั้งหลายว่า<br>
  เป็นความสวัสดีของผู้นั้น<br>
  [๑๖๑] ผู้ใดมีพระราชาผู้เป็นใหญ่กว่าหมู่ชน ทรงมีพระเกียรติยศ<br>
  หยั่งรู้ความเป็นผู้บริสุทธิ์ และความพากเพียร<br>
  โดยปราศจากความคลางแคลงพระทัยว่า<br>
  ผู้นี้เป็นเพื่อนร่วมใจของเรา<br>
  บัณฑิตทั้งหลายกล่าวความไม่คลางแคลงพระทัยนั้นว่า<br>
  เป็นความสวัสดีของผู้นั้นในพระราชาทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๔๙ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๖. ฆตปัณฑิตชาดก (๔๕๔)<br>
  [๑๖๒] ผู้ใดมีศรัทธา มีจิตเลื่อมใส พลอยอนุโมทนา ให้ข้าวน้ำ<br>
  ดอกไม้ของหอม และเครื่องลูบไล้เป็นทาน<br>
  บัณฑิตทั้งหลายกล่าวการให้ทานนั้นว่า<br>
  เป็นความสวัสดีของผู้นั้นในสวรรค์<br>
  [๑๖๓] ผู้ใดเป็นผู้คงแก่เรียนทั้งหลาย<br>
  ผู้สำเร็จด้วยการประพฤติชอบ เป็นสัตบุรุษ<br>
  ได้ยินได้ฟังมามาก เป็นผู้แสวงหาคุณความดี<br>
  มีศีล ชำระล้างด้วยธรรมของพระอริยะ<br>
  บัณฑิตทั้งหลายกล่าวการชำระล้างด้วยธรรมของพระอริยะนั้นว่า<br>
  เป็นความสวัสดีในท่ามกลางพระอรหันต์ของผู้นั้น<br>
  (พระโพธิสัตว์รวมยอดเทศนาด้วยพระอรหันต์ ตรัสมหามงคล ๘ ประการว่า)<br>
  [๑๖๔] มงคลทั้ง ๘ ประการเหล่านี้เป็นความสวัสดีในโลก<br>
  ที่ท่านผู้รู้สรรเสริญ มีความสุขเป็นกำไร<br>
  ขอเชิญนรชนคนมีปัญญาในโลกประพฤติปฏิบัติมงคลเหล่านั้นเถิด<br>
  เพราะในมงคลทางโลก ไม่มีอะไรจริงสักอย่างเดียว<br>
  มหามังคลชาดกที่ ๑๕ จบ</p>
<p> ๑๖. ฆตปัณฑิตชาดก (๔๕๔)<br>
  ว่าด้วยฆตบัณฑิต<br>
  (โรหิเณยยอำมาตย์สนทนากับพระเจ้าวาสุเทพว่า)<br>
  [๑๖๕] ขอเดชะพระเจ้ากัณหะ โปรดเสด็จลุกขึ้นเถิด<br>
  ทรงบรรทมอยู่ทำไม<br>
  พระองค์มัวทรงพระสุบินจะมีประโยชน์อะไร<br>
  พระเจ้าน้องยาเธอผู้เป็นดังดวงพระหฤทัย<br>
  และนัยน์เนตรเบื้องขวาของพระองค์มีลมกำเริบ<br>
  ข้าแต่พระเจ้าเกสวะ พระเจ้าฆตบัณฑิตพร่ำเพ้ออยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕๐ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๖. ฆตปัณฑิตชาดก (๔๕๔)<br>
  (พระศาสดาตรัสว่า)<br>
  [๑๖๖] พระเจ้าเกสวะครั้นได้ทรงสดับวาจาของโรหิเณยยอำมาตย์นั้น<br>
  รีบเสด็จลุกขึ้น ทรงกระวนกระวาย<br>
  เพราะความโศกถึงพระเจ้าน้องยาเธอ<br>
  (พระราชาตรัสกับฆตบัณฑิตว่า)<br>
  [๑๖๗] เจ้าบ่นเพ้อว่า กระต่าย กระต่าย<br>
  ไปทั่วพระนครทวาราวดีนี้เหมือนคนบ้าเพราะเหตุไร<br>
  ใครลักกระต่ายของเจ้าไป<br>
  (พระราชาได้ตรัสอีกว่า)<br>
  [๑๖๘] จะเป็นกระต่ายที่ทำด้วยทองคำ ด้วยแก้วมณี ด้วยโลหะ<br>
  หรือจะเป็นกระต่ายที่ทำด้วยเงิน ด้วยสังข์<br>
  ด้วยศิลา ด้วยแก้วประพาฬก็ตามที<br>
  พี่จะให้เขาทำมอบให้เจ้าทุกอย่าง<br>
  [๑๖๙] แม้กระต่ายอื่น ๆ ที่มีอยู่ในป่า หากินอยู่ในป่า<br>
  พี่จะนำกระต่ายแม้เหล่านั้นมาให้เจ้า<br>
  กระต่ายชนิดไหนเล่าที่เจ้าปรารถนา<br>
  (ฆตบัณฑิตกราบทูลว่า)<br>
  [๑๗๐] กระต่ายทั้งหลายบรรดาที่อาศัยอยู่บนแผ่นดิน<br>
  หม่อมฉันไม่ต้องการ หม่อมฉันต้องการกระต่ายจากดวงจันทร์<br>
  ขอเดชะพระเจ้าเกสวะ ขอพระองค์จงนำกระต่ายนั้นลงมา<br>
  ประทานแก่หม่อมฉัน<br>
  (พระราชาตรัสว่า)<br>
  [๑๗๑] น้องเอ๋ย เจ้าปรารถนาสิ่งที่ไม่ควรปรารถนา<br>
  มาต้องการกระต่ายจากดวงจันทร์<br>
  จักต้องละทิ้งชีวิตอันเป็นที่รักไปอย่างแน่นอน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕๑ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๖. ฆตปัณฑิตชาดก (๔๕๔)<br>
  (ฆตบัณฑิตกราบทูลว่า)<br>
  [๑๗๒] ขอเดชะพระเจ้ากัณหะ พระเจ้าพี่ก็ทรงทราบ<br>
  อย่างที่ทรงสอนคนอื่นเขา<br>
  แต่ทำไม พระโอรสที่สิ้นพระชนม์ไปก่อนแล้ว<br>
  พระเจ้าพี่จึงยังทรงเศร้าโศกถึงจนทุกวันนี้เล่า<br>
  (ฆตบัณฑิตได้กราบทูลต่อไปอีกว่า)<br>
  [๑๗๓] ฐานะอันใดที่มนุษย์หรืออมนุษย์ไม่ควรได้<br>
  คือ ลูกของเราที่เกิดมาแล้วขออย่าได้ตายเลย<br>
  ฐานะอันเป็นสิ่งที่หาไม่ได้<br>
  จะได้มาจากไหนเล่า<br>
  [๑๗๔] ขอเดชะพระเจ้ากัณหะ จะใช้เวทมนต์ เภสัชรากไม้<br>
  โอสถต่าง ๆ หรือพระราชทรัพย์<br>
  ก็ไม่สามารถจะพาพระราชโอรสที่ล่วงลับไปแล้ว<br>
  ที่พระองค์ทรงเศร้าโศกถึงอยู่กลับคืนมาได้<br>
  (พระราชาทรงสรรเสริญฆตบัณฑิตว่า)<br>
  [๑๗๕] พระราชาผู้มีพวกอำมาตย์<br>
  ที่เป็นคนเฉลียวฉลาดเหมือนฆตบัณฑิต<br>
  ทำเราให้สร่างเศร้าโศกได้ในวันนี้<br>
  จะมีความเศร้าโศกมาจากไหนเล่า<br>
  [๑๗๖] เจ้าช่วยระงับพี่ผู้เร่าร้อนให้สงบ<br>
  ดับความกระวนกระวายทั้งหมดได้<br>
  เหมือนคนใช้น้ำราดดับไฟที่ติดเปรียง<br>
  [๑๗๗] เจ้าได้บรรเทาความเศร้าโศกของพี่ผู้กำลังเศร้าโศกถึงบุตร<br>
  ชื่อว่าได้ช่วยถอนลูกศรคือความเศร้าโศก<br>
  ซึ่งเสียบที่หทัยของพี่ขึ้นได้แล้วหนอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕๒ }</span></p><hr><p>
  พระสุตตันตปิฎก ขุททกนิกาย ชาดก [๑๐. ทสกนิบาต] ๑๖. ฆตปัณฑิตชาดก (๔๕๔)<br>
  [๑๗๘] พ่อฆตบัณฑิต พี่ซึ่งเจ้าได้ช่วยถอนลูกศร<br>
  คือความเศร้าโศกขึ้นได้แล้วเป็นผู้ปราศจากความเศร้าโศก<br>
  ไม่มีความขุ่นมัว จะไม่เศร้าโศก ไม่ร้องไห้<br>
  เพราะได้ฟังคำของเจ้า<br>
  (พระศาสดาตรัสคาถาสุดท้ายว่า)<br>
  [๑๗๙] นรชนทั้งหลายผู้มีปัญญาจะเป็นผู้อนุเคราะห์<br>
  ย่อมกระทำให้ผู้อื่นปราศจากความเศร้าโศก<br>
  เหมือนฆตบัณฑิตทำให้เชฏฐภาดาปราศจากความเศร้าโศก<br>
  ฆตปัณฑิตชาดกที่ ๑๖ จบ</p>
<p> รวมชาดกที่มีในนิบาตนี้ คือ<br>
  <br>
   ๑. จตุทวารชาดก   ๒. กัณหชาดก<br>
   ๓. จตุโปสถิยชาดก   ๔. สังขชาดก<br>
   ๕. จูฬโพธิชาดก   ๖. มัณฑัพยชาดก<br>
   ๗. นิโครธชาดก   ๘. ตักกลชาดก<br>
   ๙. มหาธัมมปาลชาดก  ๑๐. กุกกุฏชาดก<br>
   ๑๑. มัฏฐกุณฑลีชาดก  ๑๒. พิลารโกสิยชาดก<br>
   ๑๓. จักกวากชาดก  ๑๔. ภูริปัญญชาดก<br>
   ๑๕. มหามังคลชาดก  ๑๖. ฆตปัณฑิตชาดก<br>
  <br>
  ทสกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕๓ }</span><br>
</p>
<hr>
<p> ๑๑. เอกาทสกนิบาต<br>
  ๑. มาตุโปสกชาดก (๔๕๕)<br>
  ว่าด้วยพญาช้างเลี้ยงมารดา<br>
  (มารดาพระโพธิสัตว์ได้กล่าวคร่ำครวญว่า)<br>
  [๑] เพราะพญาช้างเผือกนั้นจากไป<br>
  ไม้อ้อยช้าง ไม้โมกมัน ไม้ช้างน้าว หญ้างวงช้าง<br>
  ข้าวฟ่างและลูกเดือยก็เจริญงอกงาม<br>
  อนึ่ง ต้นกรรณิการ์ทั้งหลายที่เชิงเขาก็ออกดอกบานสะพรั่ง<br>
  [๒] ไม่ว่าจะเป็นบ้าน หรือเมืองไหนก็ตาม<br>
  พระราชา หรือราชมหาอำมาตย์ผู้มีเครื่องประดับทองคำ<br>
  ย่อมจะบำรุงเลี้ยงซึ่งพญาช้าง<br>
  ที่พระเจ้าแผ่นดิน หรือพระราชโอรสทรงใช้ประทับทรง<br>
  ไม่ครั่นคร้ามอาจสังหารศัตรูได้ด้วยอาหาร<br>
  (พระราชาทรงขอร้องพญาช้างนั้นว่า)<br>
  [๓] พญาช้างจงรับเอาอาหารเถิด อย่าได้ผ่ายผอมเลย<br>
  งานหลวงนั้นยังมีอยู่เป็นอันมาก ที่ท่านจะกระทำต่อไป<br>
  (พระโพธิสัตว์ฟังพระดำรัสนั้นแล้วจึงกราบทูลว่า)<br>
  [๔] นางช้างนี้นั้นน่าสงสารจริง ตาบอด ไม่มีผู้นำทาง<br>
  เท้าคงจะสะดุดตอดิ้นรนไปจนถึงภูเขาจัณโฑรณะแน่นอน<br>
  (พระราชาตรัสถามว่า)<br>
  [๕] พญาช้าง นางช้างตาบอดไม่มีผู้นำทาง<br>
  เท้าสะดุดตอดิ้นรนไปจนถึงภูเขาจัณโฑรณะ<br>
  นางช้างเชือกนั้นเป็นอะไรกับเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕๔ }</span></p><hr><p>
  ๑. มาตุโปสกชาดก (๔๕๕)<br>
  (พระโพธิสัตว์กราบทูลว่า)<br>
  [๖] ขอเดชะพระมหาราช นางช้างตาบอดไม่มีผู้นำทาง<br>
  เท้าสะดุดตอดิ้นรนไปจนถึงภูเขาจัณโฑรณะ<br>
  นางช้างเผือกนั้นเป็นมารดาของข้าพระพุทธเจ้าเอง<br>
  (พระราชาสดับเหตุผลนั้นแล้วจึงได้ตรัสว่า)<br>
  [๗] ท่านทั้งหลายจงปล่อยพญาช้างที่เลี้ยงมารดานี้ไป<br>
  ขอพญาช้างจงอยู่ร่วมกับมารดาและพวกญาติทั้งปวงเถิด<br>
  (พระศาสดาตรัสคาถาต่อไปว่า)<br>
  [๘] พญาช้างพอพ้นจากเครื่องผูก<br>
  ซึ่งพระเจ้ากาสีทรงสั่งกลับ<br>
  พักอยู่ครู่หนึ่ง แล้วได้ไปยังภูเขา<br>
  [๙] ต่อแต่นั้นมา พญาช้างได้ไปยังสระบัวที่มีน้ำเยือกเย็น<br>
  ซึ่งพวกช้างอาศัยอยู่ ใช้งวงนำน้ำมาพ่นรดมารดา<br>
  (มารดาพระโพธิสัตว์เมื่อจะด่าจึงกล่าวว่า)<br>
  [๑๐] ฝนอะไรนี้ไม่ดีเลย ไม่ตกต้องตามฤดูกาล<br>
  ลูกรักของเราที่คอยดูแลปรนนิบัติเราก็พลอยหายไปด้วย<br>
  (พระโพธิสัตว์เมื่อจะปลอบโยนมารดาจึงกล่าวว่า)<br>
  [๑๑] ลุกขึ้นเถิดแม่ มัวนอนอยู่ทำไม ลูกรักของแม่มาแล้ว<br>
  พระเจ้ากาสีผู้ปรีชาญาณ มีบริวารยศทรงปล่อยลูกมาแล้ว<br>
  (มารดาพระโพธิสัตว์เมื่อจะอนุโมทนาจึงกล่าวว่า)<br>
  [๑๒] ขอพระราชาผู้ทรงทนุบำรุงแคว้นกาสีให้เจริญรุ่งเรือง<br>
  ซึ่งทรงปล่อยลูกของเราผู้ประพฤติอ่อนน้อม<br>
  ต่อผู้หลักผู้ใหญ่ทุกเมื่อ ขอจงทรงมีพระชนมายุยืนนาน<br>
  มาตุโปสกชาดกที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕๕ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๒. ชุณหชาดก (๔๕๗)<br>
  ๒. ชุณหชาดก (๔๕๖)<br>
  ว่าด้วยพระเจ้าชุณหะ<br>
  (พราหมณ์เมื่อจะสนทนาจึงกล่าวกราบทูลว่า)<br>
  [๑๓] ขอเดชะพระองค์ผู้เป็นจอมชน<br>
  ขอพระองค์ทรงสดับวาจาของข้าพระองค์<br>
  ข้าพระองค์มาถึงที่นี้เพราะความประสงค์อย่างหนึ่งในพระเจ้าชุณหะ<br>
  ขอเดชะพระองค์ผู้ประเสริฐกว่ามนุษย์ทั้งหลาย<br>
  บัณฑิตทั้งหลายไม่พูดกับพราหมณ์<br>
  ผู้เดินทางมายืนคอยขออยู่ว่า พึงไปข้างหน้าเถิด<br>
  (พระราชาทรงสดับคำของพราหมณ์จึงตรัสว่า)<br>
  [๑๔] พราหมณ์ เราฟังอยู่ เราคอยอยู่ เชิญพูดเถิด<br>
  ท่านมาถึงที่นี้เพราะประสงค์อะไร<br>
  หรือท่านประสงค์ประโยชน์อะไรในเราจึงมาถึงที่นี้<br>
  เชิญพูดมาเถิดพราหมณ์<br>
  (พราหมณ์และพระราชากล่าวโต้ตอบกันว่า)<br>
  [๑๕] ขอพระองค์ทรงพระราชทานบ้านส่วย ๕ ตำบล<br>
  สาวใช้ ๑๐๐ คน โค ๗๐๐ ตัว ทองคำเกิน ๑,๐๐๐ แท่ง<br>
  ภรรยา ๒ คนที่มีชาติสกุลเหมาะสมแก่ข้าพระองค์<br>
  [๑๖] พราหมณ์ ตบะอันน่าสะพรึงกลัวของท่านมีอยู่หรือ<br>
  มนต์อันวิจิตรของท่านมีอยู่หรือ<br>
  ยักษ์บางพวกที่เชื่อฟังท่านมีอยู่หรือ<br>
  อีกอย่างหนึ่ง ประโยชน์ที่เราได้ทำไว้แล้วท่านรู้ชัดหรือ<br>
  [๑๗] ตบะของข้าพระองค์ก็ไม่มี แม้มนต์ก็ไม่มี<br>
  แม้พวกยักษ์บางเหล่าที่เชื่อฟังข้าพระองค์ก็ไม่มี<br>
  ถึงประโยชน์ที่พระองค์ได้ทรงกระทำไว้แล้วข้าพระองค์ก็ไม่ทราบชัด<br>
  เพียงแต่ข้าพระองค์ได้พบกับฝ่าพระบาทมาก่อนเท่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕๖ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๒. ชุณหชาดก (๔๕๗)<br>
  [๑๘] เรารู้ว่า ครั้งนี้เป็นการพบครั้งแรก<br>
  ก่อนหน้านี้เราไม่รู้จักท่าน<br>
  เราถามแล้ว ท่านจงบอกความข้อนี้แก่เราว่า<br>
  เราได้พบกันเมื่อไรหรือที่ไหน<br>
  [๑๙] ขอเดชะพระองค์ผู้สมมติเทพ<br>
  เราทั้งหลายได้พักอยู่ที่ตักกศิลา<br>
  ในเมืองของพระเจ้าคันธารราชอันน่ารื่นรมย์<br>
  ณ สถานที่นั้น ในเวลากลางคืนที่มืดมิดเราได้กระทบไหล่กัน<br>
  [๒๐] ขอเดชะพระองค์ผู้เป็นจอมชน<br>
  เราทั้ง ๒ นั้นยืนอยู่ตรงนั้น ได้สนทนาชวนให้ระลึกถึงกัน ณ ที่นั้น<br>
  อันนั้นเป็นการพบกันของเราเท่านั้นเอง<br>
  ต่อจากนั้น ไม่ว่าภายหลังหรือเมื่อก่อน<br>
  ไม่มีการเจอะเจอกันเลย<br>
  [๒๑] พราหมณ์ การสมาคมกับคนดี<br>
  ย่อมมีในมนุษย์ทั้งหลายเป็นบางครั้ง<br>
  ในกาลบางคราวบัณฑิตทั้งหลายไม่ทำการสมาคมหรือสันถวไมตรี<br>
  หรือแม้คุณความดีที่เขาทำไว้ในกาลก่อนให้เสื่อมสูญไป<br>
  [๒๒] ส่วนคนพาลทั้งหลายย่อมทำการสมาคมหรือสันถวไมตรี<br>
  หรือคุณความดีที่ทำไว้ในกาลก่อนให้เสื่อมสูญไปบ้าง<br>
  คุณเป็นอันมากที่ทำไว้ในคนพาลทั้งหลายก็เสื่อมสูญไปเองบ้าง<br>
  เป็นความจริง คนพาลทั้งหลายเป็นคนอกตัญญู<br>
  [๒๓] ส่วนนักปราชญ์ทั้งหลายไม่ทำการสมาคมหรือสันถวไมตรี<br>
  หรือแม้คุณความดีที่ทำไว้ในกาลก่อนให้เสื่อมสูญไป<br>
  คุณความดีที่ทำไว้ในนักปราชญ์ทั้งหลายแม้เล็กน้อย<br>
  ก็ไม่เสื่อมสลายไป<br>
  เป็นความจริง นักปราชญ์ทั้งหลายเป็นคนมีความกตัญญูด้วยดี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕๗ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๓. ธัมมเทวปุตตชาดก (๔๕๗)<br>
  [๒๔] เราจะให้บ้านส่วยแก่ท่าน ๕ หมู่บ้าน<br>
  สาวใช้ ๑๐๐ คน โค ๗๐๐ ตัว ทองคำเกิน ๑,๐๐๐ แท่ง<br>
  ภรรยา ๒ คนที่มีชาติสกุลเหมาะสมแก่ท่าน<br>
  [๒๕] ขอเดชะพระมหาราช การสมาคมของสัตบุรุษเป็นอย่างนี้<br>
  ขอเดชะ พระองค์ผู้เป็นใหญ่แห่งแคว้นกาสี<br>
  ข้าพระองค์เป็นเสมือนดวงจันทร์ที่รายล้อมด้วยหมู่ดาว<br>
  เพราะข้าพระองค์ได้สมาคมกับพระองค์ในวันนี้<br>
  ชุณหชาดกที่ ๒ จบ</p>
<p> ๓. ธัมมเทวปุตตชาดก (๔๕๗)<br>
  ว่าด้วยธรรมเทพบุตร<br>
  (ธรรมเทพบุตรเชิญอธรรมเทพบุตรมาแล้วกล่าวว่า)<br>
  [๒๖] ข้าพเจ้าเป็นผู้สร้างยศ เป็นผู้สร้างบุญ<br>
  จนเป็นที่ชมเชยของสมณะและพราหมณ์ทั้งหลายทุกเมื่อ<br>
  อธรรมเทพบุตร ข้าพเจ้าเป็นฝ่ายธรรม<br>
  เป็นผู้ที่เทวดาและมนุษย์ทั้งหลายบูชาแล้ว<br>
  จึงเป็นผู้ควรแก่หนทาง ขอท่านจงให้หนทางเถิด<br>
  (อธรรมเทพบุตรกล่าวว่า)<br>
  [๒๗] ข้าพเจ้าขึ้นยานฝ่ายอธรรมอย่างมั่นคง<br>
  มิได้หวาดหวั่น เป็นผู้ทรงพลัง<br>
  เพราะเหตุไร ข้าพเจ้านั้นจะต้องให้หนทาง<br>
  ที่ไม่เคยให้แก่ท่านในวันนี้เล่า<br>
  (ธรรมเทพบุตรกล่าวว่า)<br>
  [๒๘] ธรรมแลปรากฏขึ้นก่อน ภายหลังอธรรมจึงเกิดขึ้นในโลก<br>
  ข้าพเจ้าเป็นผู้เจริญที่สุด ประเสริฐที่สุด และเก่าแก่กว่า<br>
  เพราะเหตุนั้น จงหลีกทางให้พี่ไปเถิด น้องชาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕๘ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๓. ธัมมเทวปุตตชาดก (๔๕๗)<br>
  (อธรรมเทพบุตรกล่าวว่า)<br>
  [๒๙] ข้าพเจ้าก็จะไม่ให้หนทางแก่ท่านเพราะการขอร้อง<br>
  เพราะการเจรจาได้ถูกต้อง หรือเพราะเป็นผู้ควรแก่หนทาง<br>
  วันนี้เราทั้ง ๒ จงรบกันเถิด<br>
  ผู้ใดชนะในการรบ หนทางเป็นของผู้นั้น<br>
  (ธรรมเทพบุตรกล่าวว่า)<br>
  [๓๐] ข้าพเจ้าเป็นผู้ขึ้นชื่อลือชาไปทั่วทิศ<br>
  มีพลังมหาศาล มียศหาประมาณมิได้ ไม่มีผู้เทียมเท่า<br>
  ประกอบด้วยคุณทั้งปวง เป็นฝ่ายธรรม<br>
  อธรรมเทพบุตร ท่านจะชนะได้อย่างไร<br>
  [๓๑] คนเขาใช้เหล็กเท่านั้นตีทอง หาใช้ทองตีเหล็กไม่<br>
  วันนี้ถ้าอธรรมกำจัดธรรมได้<br>
  เหล็กก็จะพึงน่าดูเหมือนทองคำ<br>
  [๓๒] อธรรมเทพบุตร ถ้าท่านมีกำลังในการรบ<br>
  ผู้หลักผู้ใหญ่และครูของท่านก็จะไม่มี<br>
  จะด้วยความพอใจหรือไม่พอใจก็ตาม<br>
  ข้าพเจ้าก็จะยอมให้หนทางแก่ท่าน<br>
  แม้คำหยาบคายของท่าน ข้าพเจ้าก็ยกโทษให้<br>
  (พระผู้มีพระภาคครั้นทรงทราบข้อความนี้จึงได้ตรัสว่า)<br>
  [๓๓] ก็อธรรมเทพบุตรครั้นได้สดับคำนี้แล้ว<br>
  ก็ล้มศีรษะปักลง เท้าชี้ขึ้น รำพึงรำพันอยู่ว่า<br>
  เราต้องการจะต่อสู้ ยังไม่ทันได้ต่อสู้<br>
  อธรรมเทพบุตรได้ถูกกำจัดแล้วด้วยเหตุเพียงเท่านี้<br>
  [๓๔] ธรรมเทพบุตรผู้มีขันติเป็นพลังชนะแล้ว<br>
  ฆ่าอธรรมเทพบุตรผู้มีพลังในการรบได้แล้ว<br>
  ให้ตกไป ณ ภาคพื้น มีจิตใจปลาบปลื้ม มีพลังกล้าแข็ง<br>
  มีความบากบั่นอย่างแท้จริง ขึ้นรถขับไปตามทางนั่นแล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๕๙ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๔. อุทยชาดก (๔๕๘)<br>
  [๓๕] ผู้ใดไม่ยกย่องนับถือมารดาบิดา<br>
  สมณะและพราหมณ์ในเรือนของตน<br>
  ผู้เช่นนั้นหลังจากตายไป ทอดทิ้งร่างกายไว้ในโลกนี้แล้ว<br>
  ย่อมตกนรกเหมือนอธรรมเทพบุตรล้มศีรษะปักลงแล้ว<br>
  [๓๖] ส่วนผู้ใดยกย่องนับถือมารดาบิดา<br>
  สมณะและพราหมณ์ในเรือนของตน<br>
  ผู้เช่นนั้นหลังจากตายไป ทอดทิ้งร่างกายไว้ในโลกนี้แล้ว<br>
  ย่อมไปสู่สุคติเหมือนธรรมเทพบุตรขึ้นรถขับไป<br>
  ธัมมเทวปุตตชาดกที่ ๓ จบ</p>
<p> ๔. อุทยชาดก (๔๕๘)<br>
  ว่าด้วยพระเจ้าอุทัย<br>
  (ท้าวสักกะเมื่อทรงเจรจากับพระราชธิดา จึงตรัสว่า)<br>
  [๓๗] พระนางผู้ทรงพระภูษาสะอาด มีพระเพลาแนบสนิท<br>
  มีพระวรกายงามหาที่ตำหนิมิได้<br>
  เสด็จขึ้นสู่ปราสาท ประทับนั่งอยู่พระองค์เดียว<br>
  พระนางผู้มีพระเนตรงามเพียงดังเนตรกินนรี<br>
  หม่อมฉันขออนุญาตพระนาง<br>
  ขอให้เราได้อยู่ร่วมกันสองคนสักคืนหนึ่งนี้<br>
  (ลำดับนั้น พระราชธิดาได้ตรัสว่า)<br>
  [๓๘] เมืองนี้มีคูในระหว่างอยู่รายรอบ<br>
  มีป้อมปราการและซุ้มประตูอันมั่นคง<br>
  มีทหารถือดาบเฝ้าระวังรักษา<br>
  ยากที่ใคร ๆ จะเข้ามาได้<br>
  [๓๙] อนึ่ง แม้ทหารหนุ่ม ๆ ก็ไม่มีมา เมื่อเป็นเช่นนั้น<br>
  เพราะเหตุไรหนอ ท่านจึงต้องการพบข้าพเจ้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖๐ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๔. อุทยชาดก (๔๕๘)<br>
  (ท้าวสักกะจึงตรัสว่า)<br>
  [๔๐] พระนางผู้เลอโฉม หม่อมฉันเป็นเทพบุตรได้มา<br>
  ณ ตำหนักของพระนาง ขอพระนางพึงพอพระทัยหม่อมฉันเถิด<br>
  หม่อมฉันขอถวายถาดทองคำซึ่งมีเหรียญทองคำเต็มถาดแด่พระนาง<br>
  (พระราชธิดาสดับพระดำรัสนั้นแล้วจึงตรัสว่า)<br>
  [๔๑] จะเป็นเทวดา ยักษ์ หรือมนุษย์ก็ตาม<br>
  คนอื่นหม่อมฉันไม่ปรารถนา นอกจากพระเจ้าอุทัย<br>
  เทพบุตรผู้มีอานุภาพมาก ขอพระองค์เสด็จไปเสียเถิด<br>
  และเสด็จไปแล้ว อย่าได้เสด็จกลับมาอีกเลย<br>
  (ท้าวสักกะตรัสว่า)<br>
  [๔๒] พระนางผู้ประกอบด้วยความหมดจด<br>
  พระนางอย่าให้ความยินดีในเมถุน<br>
  ที่บรรดาสัตว์ผู้บริโภคกามถือว่าเป็นความยินดีชั้นเยี่ยม<br>
  ซึ่งเป็นเหตุให้เหล่าสัตว์ประพฤติลุ่ม ๆ ดอน ๆ ไปเลย<br>
  หม่อมฉันขอถวายถาดเงินซึ่งเต็มไปด้วยทองคำแด่พระนาง<br>
  (พระราชธิดาตรัสว่า)<br>
  [๔๓] ธรรมดาชาย เมื่อจะให้หญิงยินยอม<br>
  ย่อมเอาทรัพย์มาประมูลหญิงที่ตนพอใจ<br>
  แต่สำหรับพระองค์ตรงกันข้าม<br>
  มีสภาพเหนือกว่าเห็นได้ชัด มีทรัพย์น้อยกว่ามาหา<br>
  (ท้าวสักกะได้ตรัสว่า)<br>
  [๔๔] พระนางผู้มีพระวรกายงดงาม<br>
  ธรรมดาอายุและผิวพรรณของหมู่มนุษย์<br>
  ในมนุษยโลกย่อมทรุดโทรมไป<br>
  เพราะเหตุนั้น แม้ทรัพย์ก็ลดลงตามฉวีวรรณของพระนาง<br>
  เพราะวันนี้พระนางทรงชรากว่าเมื่อวาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖๑ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๔. อุทยชาดก (๔๕๘)<br>
  [๔๕] พระราชบุตรีผู้ทรงยศ หม่อมฉันพิเคราะห์เห็นอย่างนี้ว่า<br>
  เมื่อวันคืนล่วงไป ฉวีวรรณของพระนางก็ทรุดโทรมไป<br>
  [๔๖] พระราชบุตรีผู้มีปรีชา ด้วยวัยนี้แหละ<br>
  พระองค์ควรประพฤติพรหมจรรย์<br>
  พระองค์จะมีพระฉวีวรรณงดงามยิ่งขึ้น<br>
  (พระราชธิดาตรัสว่า)<br>
  [๔๗] พวกเทพไม่แก่ชราเหมือนมนุษย์หรือ<br>
  ในร่างกายของพวกเทพไม่มีรอยเหี่ยวย่นหรือ<br>
  เทพบุตรผู้ทรงอานุภาพมาก หม่อมฉันขอทูลถามพระองค์<br>
  ร่างกายของหมู่เทพเป็นอย่างไรหนอ<br>
  (ท้าวสักกะตรัสว่า)<br>
  [๔๘] พวกเทพไม่แก่ชราเหมือนมนุษย์<br>
  ในร่างกายของพวกเทพก็ไม่มีรอยเหี่ยวย่น<br>
  พวกเทพเหล่านั้นมีวรรณะอันเป็นทิพย์<br>
  และโภคะอันไพบูลย์ยิ่งขึ้นไปทุกวัน<br>
  (พระราชธิดาตรัสว่า)<br>
  [๔๙] หมู่ชนมิใช่น้อยในโลกนี้กลัวอะไรหนอ<br>
  ทางอะไรที่ท่านกล่าวไว้โดยลัทธิมิใช่น้อย<br>
  เทพบุตรผู้ทรงอานุภาพมาก หม่อมฉันขอทูลถามพระองค์<br>
  บุคคลดำรงอยู่ในทางไหนจึงไม่ต้องกลัวปรโลก<br>
  (ท้าวสักกะตรัสว่า)<br>
  [๕๐] บุคคลตั้งวาจาและใจไว้โดยชอบ ไม่กระทำบาปด้วยกาย<br>
  เมื่อครอบครองเรือนก็มีข้าวและน้ำมาก เป็นผู้มีศรัทธา<br>
  อ่อนโยน รู้จักแบ่งปันกันกิน รู้ความประสงค์ของผู้ขอ<br>
  เป็นผู้สงเคราะห์ พูดผูกใจเพื่อน มีวาจาอ่อนหวาน<br>
  ดำรงอยู่ในทางนี้ ย่อมไม่กลัวปรโลก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖๒ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๔. อุทยชาดก (๔๕๘)<br>
  (พระราชธิดาตรัสว่า)<br>
  [๕๑] เทพบุตร พระองค์ย่อมพร่ำสอนหม่อมฉันเหมือนแม่เหมือนพ่อ<br>
  หม่อมฉัน ขอทูลถามพระองค์ผู้มีวรรณงดงาม<br>
  พระองค์ผู้มีพระวรกายงดงามเป็นใครกันหนอ<br>
  (ท้าวสักกะตรัสว่า)<br>
  [๕๒] พระนางผู้เลอโฉม หม่อมฉันคือพระเจ้าอุทัย<br>
  มาที่นี้เพราะมีสัญญากันไว้ หม่อมฉันบอกพระองค์แล้วก็จะไปละ<br>
  หม่อมฉันพ้นสัญญากับพระองค์แล้ว<br>
  (พระราชธิดาตรัสว่า)<br>
  [๕๓] ถ้าพระองค์เป็นพระเจ้าอุทัยจริง<br>
  เสด็จมาที่นี้เพราะมีสัญญากันไว้<br>
  ขอเดชะพระราชบุตร ขอพระองค์จงพร่ำสอนหม่อมฉัน<br>
  ตราบเท่าที่จะได้มาพบกันอีกครั้งหนึ่ง<br>
  (พระโพธิสัตว์เมื่อจะทรงสอน จึงตรัสว่า)<br>
  [๕๔] วัยย่อมผ่านไปอย่างรวดเร็ว ขณะเวลาก็เหมือนกัน<br>
  ไม่หยุดอยู่กับที่ สัตว์ทั้งหลายย่อมตายแน่นอน<br>
  สรีระร่างกายไม่ยั่งยืน ย่อมจะทรุดโทรมไป<br>
  แม่อุทัยภัทรา เธอจงอย่าประมาท ประพฤติธรรมเถิด<br>
  [๕๕] แผ่นดินทั้งสิ้นเต็มไปด้วยทรัพย์<br>
  พึงเป็นของพระราชาผู้เดียวเท่านั้น ไม่พึงตกอยู่ในอำนาจของผู้อื่น<br>
  บุคคลผู้ยังไม่ปราศจากราคะ ก็ย่อมจะละทิ้งทรัพย์แม้นั้นไป<br>
  แม่อุทัยภัทรา เธอจงอย่าประมาท ประพฤติธรรมเถิด<br>
  [๕๖] มารดา บิดา พี่น้องทั้งหลาย แม้ภรรยาสินไถ่ก็ดี<br>
  แม้ชนเหล่านั้นก็จะต้องพลัดพรากจากกันและกันไป<br>
  แม่อุทัยภัทรา เธอจงอย่าประมาท ประพฤติธรรมเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖๓ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๕. ปานียชาดก (๔๕๙)<br>
  [๕๗] แม่อุทัยภัทรา เธอรู้ว่าร่างกายเป็นอาหารของสัตว์อื่น<br>
  รู้ว่าสุคติและทุคติในสังสารวัฏเป็นสภาพที่อยู่อันต่ำต้อยแล้ว<br>
  จงอย่าประมาท ประพฤติธรรมเถิด<br>
  (พระราชธิดาเลื่อมใสแล้วเมื่อจะทรงชมเชย จึงตรัสคาถาสุดท้ายว่า)<br>
  [๕๘] เทพบุตรนี้ตรัสดีแล้ว ชีวิตของสัตว์ทั้งหลายน้อย<br>
  และชีวิตนั้นลำบาก อยู่ได้นิดหน่อย ประกอบไปด้วยทุกข์<br>
  หม่อมฉันนั้นจะละทิ้งเมืองสุรุนธนะแคว้นกาสีไปบวชคนเดียว<br>
  อุทยชาดกที่ ๔ จบ</p>
<p> ๕. ปานียชาดก (๔๕๙)<br>
  ว่าด้วยการรังเกียจบาปเพราะเผลอไปดื่มน้ำ<br>
  (พระปัจเจกพุทธเจ้าเมื่อจะถวายพระพรแก่พระราชา จึงได้ตรัสว่า)<br>
  [๕๙] อาตมาเป็นมิตรของชายคนหนึ่งได้ดื่มน้ำของมิตรที่เขามิได้ให้<br>
  เหตุนั้น ภายหลังจึงรังเกียจว่า นั้นเป็นความชั่วเราได้ทำแล้ว<br>
  เราอย่าได้ทำความชั่วอีกเลย<br>
  เพราะเหตุนั้น อาตมาจึงบวช (๑)<br>
  [๖๐] ก็อาตมาเห็นภรรยาของคนอื่นแล้วเกิดความรัก<br>
  เหตุนั้น ภายหลังจึงรังเกียจว่า นั้นเป็นความชั่วเราได้ทำแล้ว<br>
  เราอย่าได้ทำความชั่วอีกเลย<br>
  เพราะเหตุนั้น อาตมาจึงบวช (๒)<br>
  [๖๑] ขอถวายพระพรมหาบพิตร พวกโจรในป่าได้จับบิดากับอาตมา<br>
  อาตมารู้อยู่ถูกพวกโจรเหล่านั้นถาม<br>
  ก็ได้ตอบเรื่องนั้นเป็นอย่างอื่นไป<br>
  [๖๒] เหตุนั้น ภายหลังจึงรังเกียจว่า นั้นเป็นความชั่วเราได้ทำแล้ว<br>
  เราอย่าได้ทำความชั่วอีกเลย<br>
  เพราะเหตุนั้น อาตมาจึงบวช (๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖๔ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๕. ปานียชาดก (๔๕๙)<br>
  [๖๓] เมื่อเขาตั้งพิธีบูชายัญชื่อโสมยาคะ๑<br>
  พวกมนุษย์ได้กระทำปาณาติบาต<br>
  อาตมาได้ยินยอมอนุญาตให้แก่พวกเขา<br>
  [๖๔] เหตุนั้น ภายหลังจึงรังเกียจว่า นั้นเป็นความชั่วเราได้ทำแล้ว<br>
  เราอย่าได้ทำความชั่วอีกเลย<br>
  เพราะเหตุนั้น อาตมาจึงบวช (๔)<br>
  [๖๕] เมื่อก่อน ชนทั้งหลายในบ้านของอาตมา<br>
  ได้สำคัญสุราและเมรัยเหมือนน้ำหวาน<br>
  ได้ปรุงน้ำเมาเพื่อความหายนะแก่ชนจำนวนมาก<br>
  อาตมาได้ยินยอมอนุญาตให้แก่พวกเขา<br>
  [๖๖] เหตุนั้น ภายหลังจึงรังเกียจว่า นั้นเป็นความชั่วเราได้ทำแล้ว<br>
  เราอย่าได้ทำความชั่วอีกเลย<br>
  เพราะเหตุนั้น อาตมาจึงบวช (๕)<br>
  (พระราชาทรงติเตียนกามว่า)<br>
  [๖๗] น่าติเตียนจริง ๆ กามเป็นอันมากมีกลิ่นเหม็น<br>
  มีขวากหนามมาก เราซ่องเสพอยู่ ไม่ได้ความสุขเช่นนั้นเลย<br>
  (พระอัครมเหสีทรงสรรเสริญความสุขในกามว่า)<br>
  [๖๘] กามทั้งหลายน่าพอใจมาก มีความสุข<br>
  สุขที่ยิ่งกว่ากามไม่มี คนผู้ซ่องเสพกามย่อมขึ้นสวรรค์<br>
  (พระโพธิสัตว์ติเตียนกามว่า)<br>
  [๖๙] กามทั้งหลายน่ายินดีน้อย มีทุกข์มาก<br>
  ทุกข์ที่ยิ่งกว่ากามไม่มี คนผู้ซ่องเสพกามย่อมตกนรก<br><br>เชิงอรรถ :<br>
  ๑ คำว่า โสมยาคะ หมายความว่า เมื่อมีงานมหรสพใหม่เกิดขึ้น พวกมนุษย์พากันทำพลีกรรมแก่ยักษ์<br>
  ฉะนั้นจึงได้ชื่อว่า พิธีโสมยาคะ (ขุ.ชา.อ. ๖/๖๓/๓๖)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖๕ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๖. ยุธัญชยชาดก (๔๖๐)<br>
  [๗๐] กามทั้งหลายมีทุกข์มากกว่าการใช้ดาบที่ลับดีแล้วฟัน<br>
  ใช้กริชที่ชุ่มด้วยน้ำมันแทง และใช้หอกพุ่งปักที่อก<br>
  [๗๑] กามทั้งหลายมีทุกข์มากกว่าการถูกฝังในหลุมถ่านเพลิง<br>
  ที่ลุกโพลงลึกเกินชั่วคนแล้วใช้ผาลที่เผาร้อนไถไปทั้งวัน<br>
  [๗๒] กามทั้งหลายมีทุกข์มากกว่าการดื่มยาพิษที่ร้ายแรง<br>
  กว่าการใช้น้ำมันที่เดือดพล่านรด<br>
  กว่าการตกกระทะทองแดงที่กำลังละลายคว้าง<br>
  ปานียชาดกที่ ๕ จบ</p>
<p> ๖. ยุธัญชยชาดก (๔๖๐)<br>
  ว่าด้วยพระราชกุมารยุธัญชัย<br>
  (พระโพธิสัตว์ทูลขอบรรพชาว่า)<br>
  [๗๓] ขอเดชะพระมหาราช ข้าพระองค์ขอถวายบังคมพระองค์<br>
  ผู้ทรงเป็นจอมทัพ ซึ่งแวดล้อมไปด้วยมิตรและอำมาตย์<br>
  ข้าพระองค์จักบวช ขอพระองค์ผู้สมมติเทพ<br>
  โปรดพระราชทานการบวชนั้นเถิด<br>
  (พระราชาตรัสห้ามว่า)<br>
  [๗๔] ถ้าเจ้ายังมีความพร่องด้วยกามทั้งหลาย<br>
  พ่อจะเพิ่มเติมให้แก่เจ้า<br>
  พ่อจะห้ามคนที่เบียดเบียนเจ้า<br>
  ลูกยุธัญชัยอย่าบวชเลย<br>
  (พระโพธิสัตว์กุมารกราบทูลว่า)<br>
  [๗๕] ข้าพระองค์ไม่มีความพร่องด้วยกามทั้งหลาย<br>
  คนที่เบียดเบียนข้าพระองค์ก็ไม่มี<br>
  แต่ข้าพระองค์ปรารถนาจะกระทำที่พึ่งซึ่งชรากำจัดไม่ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖๖ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๖. ยุธัญชยชาดก (๔๖๐)<br>
  (พระศาสดาประกาศข้อความนั้นว่า)<br>
  [๗๖] พระราชบุตรทูลวิงวอนพระราชบิดา<br>
  และพระราชบิดาก็ทรงวิงวอนพระราชบุตร<br>
  ชาวนิคมก็ทูลวิงวอนว่า พ่อยุธัญชัยกุมาร<br>
  อย่าผนวชเลย พ่อเอ๋ย<br>
  (พระโพธิสัตว์กุมารกราบทูลว่า)<br>
  [๗๗] ข้าแต่ทูลกระหม่อมผู้ทรงเป็นจอมทัพ<br>
  พระองค์โปรดอย่าทรงห้ามข้าพระองค์ผู้จะบวชเลย<br>
  ขอข้าพระองค์อย่าได้ชื่อว่า เป็นผู้ประมาทเพราะกามทั้งหลาย<br>
  อย่าตกอยู่ในอำนาจของชราเลย<br>
  (พระมารดาตรัสว่า)<br>
  [๗๘] ลูกเอ๋ย แม่ขอร้องลูก ขอห้ามลูก<br>
  แม่ต้องการเห็นลูกนาน ๆ ลูกยุธัญชัย อย่าบวชเลย<br>
  (พระโพธิสัตว์กุมารกราบทูลว่า)<br>
  [๗๙] อายุของมนุษย์ทั้งหลายเหมือนน้ำค้างที่ยอดหญ้า<br>
  พอพระอาทิตย์ขึ้นก็แห้งไป<br>
  หม่อมแม่ พระองค์อย่าทรงห้ามหม่อมฉันเลย<br>
  (พระโพธิสัตว์ทูลเชิญพระราชบิดามาแล้วกราบทูลว่า)<br>
  [๘๐] ขอเดชะพระองค์ผู้ทรงเป็นจอมทัพ<br>
  ขอทรงให้ราชบุรุษรีบเชิญเสด็จพระราชมารดานี้ขึ้นพระราชยานเถิด<br>
  ขอพระราชมารดาอย่าทรงทำอันตรายแก่ข้าพระองค์<br>
  ผู้กำลังจะข้ามทางกันดารเลย<br>
  (พระเทวีทรงคร่ำครวญอยู่ว่า)<br>
  [๘๑] รีบไปกราบทูลว่า ขอพระองค์ทรงพระเจริญ<br>
  รัมมนครจะเป็นเมืองร้าง ถ้าพระเจ้าสัพพทัตทรงอนุญาต<br>
  ให้ยุธัญชัยราชบุตรทรงผนวชแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖๗ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๗. ทสรถชาดก (๔๖๑)<br>
  [๘๒] พระราชกุมารพระองค์ใดประเสริฐกว่าพระราชบุตรพันพระองค์<br>
  ยังทรงพระเยาว์ มีพระฉวีวรรณประดุจทองคำ<br>
  พระราชกุมารพระองค์นี้นั้นยังทรงมีพระกำลังแข็งแรง<br>
  ทรงนุ่งห่มผ้ากาสาวพัสตร์ผนวชแล้ว<br>
  (พระโพธิสัตว์กุมารกราบทูลว่า)<br>
  [๘๓] พระราชกุมารทั้ง ๒ พระองค์ คือ ยุธัญชัยกุมาร<br>
  และยุธิฏฐิลกุมารทรงละพระราชมารดาและพระราชบิดา<br>
  ตัดเครื่องข้องของมฤตยูผนวชแล้ว<br>
  ยุธัญชัยชาดกที่ ๖ จบ</p>
<p> ๗. ทสรถชาดก (๔๖๑)<br>
  ว่าด้วยพระเจ้าทศรถ<br>
  (พระรามบัณฑิตกล่าวว่า)<br>
  [๘๔] มานี่ พ่อลักษณ์และแม่สีดา เจ้าทั้ง ๒ จงลงน้ำ<br>
  น้องภรตนี้กล่าวอย่างนี้ว่า พระเจ้าทศรถสวรรคตแล้ว<br>
  (ภรตกุมารถามรามบัณฑิตว่า)<br>
  [๘๕] เจ้าพี่ราม เพราะอานุภาพอะไร<br>
  เจ้าพี่จึงไม่ทรงเศร้าโศกถึงเหตุที่ควรเศร้าโศก<br>
  ความทุกข์จึงไม่ครอบงำเจ้าพี่<br>
  เพราะทรงสดับว่า ทูลกระหม่อมพ่อสวรรคตแล้ว<br>
  (พระรามบัณฑิตประกาศความไม่เที่ยงว่า)<br>
  [๘๖] บรรดาคนทั้งหลายผู้พร่ำเพ้อถึงอยู่เป็นอันมาก<br>
  ไม่มีสักคนหนึ่งที่สามารถจะรักษาชีวิตไว้ได้<br>
  วิญญูชนคนมีปัญญาจะพึงยังตนให้เดือดร้อนเพื่ออะไรเล่า<br>
  [๘๗] เพราะว่าคนหนุ่ม คนแก่ คนโง่ คนฉลาด<br>
  คนมั่งคั่งร่ำรวย คนจนก็ตาม ล้วนจะต้องตายทั้งนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖๘ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๗. ทสรถชาดก (๔๖๑)<br>
  [๘๘] สัตว์ทั้งหลายที่เกิดมามีภัยต้องตายแน่นอน<br>
  เหมือนผลไม้สุกมีอันตรายต้องหล่นแน่นอน<br>
  [๘๙] ชนเป็นจำนวนมาก บางพวกเห็นกันเมื่อตอนเช้า<br>
  ในตอนเย็นกลับไม่ปรากฏ<br>
  บางพวกเห็นกันในตอนเย็น พอรุ่งเช้ากลับไม่ปรากฏ<br>
  [๙๐] หากผู้ที่หลงคร่ำครวญเบียดเบียนตนอยู่<br>
  จะพึงนำประโยชน์อะไรมาได้บ้าง<br>
  บัณฑิตผู้มีปัญญาเห็นประจักษ์ก็จะพึงกระทำเช่นนั้นบ้าง<br>
  [๙๑] ผู้ที่เบียดเบียนตนเองย่อมจะซูบผอม<br>
  ไม่ผ่องใสเพราะการคร่ำครวญนั้น<br>
  สัตว์ทั้งหลายผู้ละไปสู่ปรโลกก็คุ้มครองตนไม่ได้<br>
  การคร่ำครวญเป็นสิ่งที่ไร้ประโยชน์<br>
  [๙๒] ที่พำนักอาศัยที่ร้อน บุคคลพึงใช้น้ำดับได้ฉันใด<br>
  ข้ออุปไมยก็ฉันนั้น ความเศร้าโศกที่เกิดขึ้นแล้ว<br>
  นรชนคนผู้เป็นปราชญ์มีการสดับฟัง มีปัญญา เป็นบัณฑิต<br>
  พึงกำจัดเสียโดยพลันเหมือนลมพัดนุ่น<br>
  [๙๓] สัตว์ย่อมตายคนเดียว เกิดก็คนเดียวในสกุล<br>
  ส่วนการคบหากันของสรรพสัตว์มีความเกี่ยวข้องกันเป็นอย่างยิ่ง<br>
  [๙๔] เพราะเหตุนั้นแหละ นักปราชญ์ผู้เป็นพหูสูต<br>
  พิจารณาโลกนี้และโลกหน้า เพราะรู้ทั่วถึงธรรม<br>
  แม้ความเศร้าโศกใหญ่หลวงก็แผดเผาจิตใจไม่ได้<br>
  [๙๕] เรานั้นจักให้ จักบริโภค จักเลี้ยงดูญาติทั้งหลาย<br>
  และจักคุ้มครองมหาชนที่เหลือ นั่นเป็นหน้าที่ของท่านผู้รู้<br>
  [๙๖] พระรามบัณฑิตผู้มีพระศองามดุจทองคำ มีพระพาหาใหญ่<br>
  ทรงครอบครองราชสมบัติอยู่ ๑๖,๐๐๐ ปี<br>
  ทสรถชาดกที่ ๗ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๖๙ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๙. สุปปารกชาดก (๔๖๓)<br>
  ๘. สังวรชาดก (๔๖๒)<br>
  ว่าด้วยพระเจ้าสังวร<br>
  (พระอุโบสถกุมารตรัสกับสังวรกุมารว่า)<br>
  [๙๗] ขอเดชะพระมหาราช พระราชบิดาผู้เป็นพระมหากษัตริย์<br>
  ทรงทราบอยู่ถึงสีลวัตรของพระองค์ ทรงยกย่องพระกุมารเหล่านี้<br>
  แต่หายกย่องพระองค์ด้วยชนบทใดชนบทหนึ่งไม่<br>
  [๙๘] เมื่อพระมหาราชผู้สมมติเทพทรงพระชนม์อยู่<br>
  หรือทิวงคตแล้วก็ตาม<br>
  พระญาติทั้งหลายเมื่อเห็นประโยชน์ของตน<br>
  จึงพากันยอมรับพระองค์<br>
  [๙๙] ขอเดชะพระเจ้าสังวร ด้วยพระจริยาวัตรอะไร<br>
  พระองค์จึงทรงดำรงอยู่เหนือพระเจ้าพี่ผู้มีพระชาติเสมอกัน<br>
  เพราะเหตุไร บรรดาพระญาติที่มาประชุมกันแล้ว<br>
  จึงไม่ล่วงเกินพระองค์<br>
  (พระเจ้าสังวรมหาราชตรัสคุณของพระองค์ว่า)<br>
  [๑๐๐] พระราชบุตร หม่อนฉันไม่ริษยาสมณะทั้งหลาย<br>
  ผู้แสวงหาคุณอันยิ่งใหญ่ ย่อมนอบน้อมสมณะเหล่านั้นโดยเคารพ<br>
  ย่อมกราบเท้าสมณะผู้คงที่ทั้งหลาย<br>
  [๑๐๑] สมณะเหล่านั้นย่อมพร่ำสอนหม่อมฉัน<br>
  ผู้ประกอบแล้วในพระธรรมคุณ เชื่อฟัง<br>
  ไม่ริษยาสมณะผู้แสวงหาคุณอันยิ่งใหญ่ทั้งหลาย<br>
  ยินดีแล้วในพระธรรมคุณ<br>
  [๑๐๒] หม่อมฉันได้สดับคำของสมณะ<br>
  ผู้แสวงหาคุณอันยิ่งใหญ่เหล่านั้นแล้ว ไม่ดูหมิ่นอะไร ๆ<br>
  ใจของหม่อมฉันยินดีในธรรมเป็นนิตย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗๐ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๙. สุปปารกชาดก (๔๖๓)<br>
  [๑๐๓] พลช้าง ราชองครักษ์ พลรถ พลราบ<br>
  พลเหล่านั้นหม่อมฉันก็ไม่ตัดเบี้ยเลี้ยง<br>
  และรายได้ประจำที่ได้ตั้งไว้<br>
  [๑๐๔] อนึ่ง หม่อมฉันมีมหาอำมาตย์และมนตรีผู้คอยรับใช้ช่วยจัดการ<br>
  กรุงพาราณสีให้มีมังสาหาร สุรา และข้าวน้ำจำนวนมาก<br>
  [๑๐๕] อนึ่ง แม้พ่อค้าทั้งหลายที่มาจากแคว้นต่าง ๆ ก็พากันร่ำรวย<br>
  หม่อมฉันก็จัดการคุ้มครองพ่อค้าเหล่านั้น<br>
  ข้าแต่พระเจ้าพี่อุโบสถ ขอพระองค์ทรงทราบอย่างนี้เถิด<br>
  (พระอุโบสถกุมารได้สดับดังนั้นแล้ว จึงตรัสว่า)<br>
  [๑๐๖] ขอเดชะพระเจ้าสังวร นัยว่า<br>
  ขอพระองค์จงครองราชสมบัติโดยธรรม<br>
  แทนพระญาติทั้งหลาย<br>
  อนึ่ง ขอพระองค์ผู้มีพระปัญญาและทรงเป็นบัณฑิต<br>
  เกื้อกูลแก่พระญาติทั้งหลายเถิด<br>
  [๑๐๗] พระองค์ผู้อันพระญาติแวดล้อมแล้วอย่างนี้<br>
  ทั้งได้สะสมรัตนะต่าง ๆ ไว้มากมาย<br>
  ศัตรูทั้งหลายย่อมข่มเหงไม่ได้<br>
  เหมือนกับพระอินทร์ที่จอมอสูรราวีไม่ได้<br>
  สังวรชาดกที่ ๘ จบ</p>
<p> ๙. สุปปารกชาดก (๔๖๓)<br>
  ว่าด้วยพ่อค้าสุปปารกะ<br>
  (พวกพ่อค้ากล่าวว่า)<br>
  [๑๐๘] มนุษย์ทั้งหลายมีจมูกแหลม ย่อมโผล่ขึ้น ดำลง<br>
  ท่านสุปปารกะ พวกเราขอถาม ทะเลนี้ชื่ออะไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗๑ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๙. สุปปารกชาดก (๔๖๓)<br>
  (พระโพธิสัตว์กล่าวว่า)<br>
  [๑๐๙] เมื่อเรือของพวกท่านผู้เป็นพ่อค้าแสวงหาทรัพย์<br>
  ออกไปจากท่าภรุกัจฉา แล่นไปผิดทิศทาง<br>
  ทะเลนี้เขาเรียกว่า ขุรมาลี<br>
  (พวกพ่อค้าถามพระโพธิสัตว์ว่า)<br>
  [๑๑๐] ทะเลปรากฏเหมือนกองไฟและดวงอาทิตย์<br>
  ท่านสุปปารกะ พวกเราขอถาม ทะเลนี้ชื่ออะไร<br>
  (พระโพธิสัตว์กล่าวแก่พวกพ่อค้านั้นว่า)<br>
  [๑๑๑] เมื่อเรือของพวกท่านผู้เป็นพ่อค้าแสวงหาทรัพย์<br>
  ออกไปจากท่าภรุกัจฉา แล่นไปผิดทิศทาง<br>
  ทะเลนี้เขาเรียกว่า อัคคิมาลี<br>
  (พวกพ่อค้าถามว่า)<br>
  [๑๑๒] ทะเลปรากฏเหมือนนมส้มและนมสด<br>
  ท่านสุปปารกะ พวกเราขอถาม ทะเลนี้ชื่ออะไร<br>
  (พระโพธิสัตว์ตอบว่า)<br>
  [๑๑๓] เมื่อเรือของพวกท่านผู้เป็นพ่อค้าแสวงหาทรัพย์<br>
  ออกไปจากท่าภรุกัจฉา แล่นไปผิดทิศทาง<br>
  ทะเลนี้เขาเรียกว่า ทธิมาลี<br>
  (พวกพ่อค้าถามว่า)<br>
  [๑๑๔] ทะเลปรากฏเหมือนหญ้าคาและข้าวกล้า<br>
  ท่านสุปปารกะ พวกเราขอถาม ทะเลนี้ชื่ออะไร<br>
  (พระโพธิสัตว์ตอบว่า)<br>
  [๑๑๕] เมื่อเรือของพวกท่านผู้เป็นพ่อค้าแสวงหาทรัพย์<br>
  ออกไปจากท่าภรุกัจฉา แล่นไปผิดทิศทาง<br>
  ทะเลนี้เขาเรียกว่า กุสมาลี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗๒ }</span></p><hr><p>
  พระสุตตันตปิฎก ขุททกนิกาย ชาดก [๑๑. เอกาทสกนิบาต] ๙. สุปปารกชาดก (๔๖๓)<br>
  (พวกพ่อค้าถามว่า)<br>
  [๑๑๖] ทะเลปรากฏเหมือนต้นอ้อและต้นไผ่<br>
  ท่านสุปปารกะ พวกเราขอถาม ทะเลนี้ชื่ออะไร<br>
  (พระโพธิสัตว์ตอบว่า)<br>
  [๑๑๗] เมื่อเรือของพวกท่านผู้เป็นพ่อค้าแสวงหาทรัพย์<br>
  ออกไปจากท่าภรุคัจฉะ แล่นไปผิดทิศทาง<br>
  ทะเลนี้เขาเรียกว่า นฬมาลี<br>
  (พวกพ่อค้าถามว่า)<br>
  [๑๑๘] เสียงน่ากลัวมาก น่าสยดสยอง ฟังคล้ายเสียงของอมนุษย์<br>
  ทะเลปรากฏเหมือนเป็นหลุมเป็นบ่อ<br>
  ท่านสุปปารกะ พวกเราขอถาม ทะเลนี้ชื่ออะไร<br>
  (พระโพธิสัตว์ตอบว่า)<br>
  [๑๑๙] เมื่อเรือของพวกท่านผู้เป็นพ่อค้าแสวงหาทรัพย์<br>
  ออกไปจากท่าภรุคัจฉะ แล่นไปผิดทิศทาง<br>
  ทะเลนี้เขาเรียกว่า พลวามุขี<br>
  [๑๒๐] ตั้งแต่ข้าพเจ้ารู้เดียงสา ข้าพเจ้าจำตัวเองได้ว่า<br>
  ข้าพเจ้ายังไม่ได้รู้สึกว่าแกล้งเบียดเบียนสัตว์แม้สักตัวหนึ่งเลย<br>
  ด้วยสัจจวาจานี้ ขอเรือจงกลับโดยความสวัสดีเถิด<br>
  สุปปารกชาดกที่ ๙ จบ</p>
<p> รวมชาดกที่มีในนิบาตนี้ คือ<br>
  <br>
   ๑. มาตุโปสกชาดก   ๒. ชุณหชาดก<br>
   ๓. ธัมมเทวปุตตชาดก   ๔. อุทยชาดก<br>
   ๕. ปานียชาดก   ๖. ยุธัญชยชาดก<br>
   ๗. ทสรถชาดก   ๘. สังวรชาดก<br>
   ๙. สุปปารกชาดก<br>
  <br>
  เอกาทสกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗๓ }</span><br>
</p>
<hr>
<p> ๑๒. ทวาทสกนิบาต<br>
  ๑. จูฬกุณาลชาดก (๔๖๔)<br>
  ว่าด้วยนกดุเหว่าจูฬกุณาละ<br>
  (พระโพธิสัตว์ได้กล่าวว่า)<br>
  [๑] บุรุษผู้ไม่ถูกผีสิงไม่ควรเชื่อหญิงที่เป็นคนโลภ<br>
  มีจิตกลับกลอก ไม่รู้คุณคน เป็นคนประทุษร้ายมิตร<br>
  [๒] หญิงเหล่านั้นไม่รู้กิจที่ทำแล้วและยังไม่ทำ<br>
  ไม่รู้จักมารดาบิดาหรือพี่น้อง<br>
  ไม่ใช่อารยชน ก้าวล่วงธรรมทั้งหลาย<br>
  ตกไปสู่อำนาจจิตของตนเท่านั้น<br>
  [๓] เมื่อมีอันตรายและกิจเกิดขึ้น<br>
  หญิงเหล่านั้นย่อมละทิ้งสามีนั้น<br>
  แม้อยู่ร่วมกันมานาน เป็นที่รักที่พอใจ<br>
  เป็นผู้อนุเคราะห์เสมอด้วยชีวิต<br>
  เพราะฉะนั้น ข้าพเจ้าจึงไม่วางใจหญิงทั้งหลาย<br>
  [๔] แท้จริง จิตของหญิงเหมือนจิตของวานร<br>
  ขึ้น ๆ ลง ๆ เหมือนเงาต้นไม้<br>
  หัวใจของหญิงหวั่นไหวไม่หยุดนิ่ง<br>
  กลับกลอกเหมือนล้อเกวียนที่กำลังหมุนไป<br>
  [๕] คราวใด หญิงเหล่านั้นมองเห็นทรัพย์ของชายที่พอจะถือเอาได้<br>
  ก็ใช้วาจาอ่อนหวานนำเขาไปสู่อำนาจ<br>
  เหมือนกับชาวกัมโพชะใช้สาหร่ายลวงม้า<br>
  [๖] คราวใด มองไม่เห็นทรัพย์ของชายที่พอจะถือเอาได้<br>
  ก็ละทิ้งเขาไปเสียโดยง่ายเหมือนคนข้ามฟาก<br>
  พอถึงฝั่งก็ทิ้งแพไปเสีย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗๔ }</span></p><hr><p>
  ๑. จูฬกุณาลชาดก (๔๖๔)<br>
  [๗] หญิงเปรียบเหมือนยางเหนียว<br>
  กินทุกสิ่งทุกอย่างเหมือนเปลวไฟ<br>
  มีมายาแรงกล้าเหมือนแม่น้ำที่มีกระแสเชี่ยว<br>
  เพราะว่า หญิงเหล่านั้นคบได้ทั้งชายคนรักและมิใช่คนรัก<br>
  เหมือนเรือจอดได้ทั้งฝั่งนี้และฝั่งโน้น<br>
  [๘] หญิงเหล่านั้นมิใช่เป็นของชายคนเดียวหรือสองคน<br>
  เหมือนร้านตลาดที่แผ่กว้างแก่คนทั่วไป<br>
  ชายใดสำคัญหญิงเหล่านั้นว่าเป็นของเรา<br>
  ชายนั้นเท่ากับใช้ตาข่ายดักลม<br>
  [๙] แม่น้ำ หนทาง โรงสุรา สภา<br>
  และบ่อน้ำดื่มเป็นฉันใด<br>
  ธรรมดาหญิงในโลกก็ฉันนั้น<br>
  ขอบเขตของหญิงเหล่านั้นไม่มีเลย<br>
  [๑๐] หญิงเหล่านั้นเสมอด้วยไฟกินเปรียง (น้ำมัน)<br>
  อุปมาด้วยหัวงูเห่า เลือกกินแต่ของที่ดีเลิศ<br>
  เหมือนโคเลือกเล็มแต่หญ้าอ่อน ๆ ในภายนอก<br>
  [๑๑] ไฟกินเปรียง ๑ ช้างสาร ๑ งูเห่า ๑<br>
  กษัตริย์ผู้ได้รับมุรธาภิเษกแล้ว ๑ หญิงทั้งปวง ๑<br>
  ทั้ง ๕ อย่างนี้ นรชนพึงคบหาโดยความระมัดระวังเป็นนิตย์<br>
  เพราะว่า อัธยาศัยของทั้ง ๕ นั้นแลรู้ได้ยาก<br>
  [๑๒] หญิงที่มีรูปงามยิ่งนัก ๑<br>
  หญิงที่ชายจำนวนมากพอใจ ๑<br>
  หญิงผู้ชำนาญในการฟ้อนรำขับร้อง ๑<br>
  หญิงผู้เป็นภรรยาของชายอื่น ๑<br>
  หญิงที่เห็นแก่ทรัพย์ ๑<br>
  หญิงทั้ง ๕ จำพวกเหล่านี้ ชายไม่ควรคบหาเลย<br>
  จูฬกุณาลชาดกที่ ๑ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗๕ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๒. ภัททสาลชาดก (๔๖๕)<br>
  ๒. ภัททสาลชาดก (๔๖๕)<br>
  ว่าด้วยเทวดาประจำต้นรังหนุ่ม<br>
  (พระราชาตรัสกับเทวดาว่า)<br>
  [๑๓] ท่านเป็นใคร มีเสื้อผ้าสะอาดหมดจด<br>
  ยืนอยู่ท่ามกลางนภากาศ<br>
  เพราะเหตุไร น้ำตาของท่านจึงหลั่งไหล<br>
  ภัยนั้นเกิดจากอะไร<br>
  (ภัททสาละจอมเทพตรัสว่า)<br>
  [๑๔] ขอเดชะพระองค์ผู้สมมติเทพ เมื่อข้าพระองค์<br>
  เป็นผู้ที่ประชาชนในแคว้นของพระองค์บูชาอยู่ตลอด ๖๐,๐๐๐ ปี<br>
  ประชาชนเหล่านั้นรู้จักข้าพระองค์ว่า<br>
  ภัททสาลรุกขเทพ<br>
  [๑๕] ขอเดชะพระองค์ผู้เป็นใหญ่แห่งทิศ<br>
  พระราชาพระองค์ก่อน ๆ เมื่อจะทรงสร้างพระนครก็ดี<br>
  อาคารและปราสาทชนิดต่าง ๆ ก็ดี<br>
  ก็มิได้ทรงหมิ่นข้าพระองค์เลย<br>
  พระราชาเหล่านั้นบูชาข้าพระองค์แล้วฉันใด<br>
  แม้พระองค์ก็จงบูชาข้าพระองค์ฉันนั้นเถิด<br>
  (พระราชาตรัสว่า)<br>
  [๑๖] ข้าพเจ้ายังมิได้เห็นต้นไม้<br>
  ที่มีลำต้นใหญ่เท่ากับลำต้นของท่านเลย<br>
  ท่านเป็นต้นไม้ที่มีลำต้นงาม<br>
  มีสัณฐานสมส่วนและตรงโดยกำเนิด<br>
  [๑๗] ข้าพเจ้าจะสร้างปราสาทที่มีเสาเดียว อันน่ารื่นรมย์<br>
  จักนำท่านเข้าไปอยู่ในปราสาทหลังนั้น<br>
  ท่านผู้ควรบูชา ชีวิตของท่านจักยั่งยืน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗๖ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๒. ภัททสาลชาดก (๔๖๕)<br>
  (ภัททสาละจอมเทพตรัสว่า)<br>
  [๑๘] หากพระองค์เกิดความดำริเช่นนี้<br>
  หากพระองค์ทรงปรารถนาจะแยกร่างกายของข้าพระองค์<br>
  ขอพระองค์จงรานกิ่งก้านข้าพระองค์ให้มากแล้วบั่นให้เป็นท่อน ๆ<br>
  [๑๙] พระองค์จงตัดยอดก่อน ต่อมาจงตัดกลางลำต้น<br>
  และจงตัดโคนต้นในภายหลัง<br>
  เมื่อข้าพระองค์ถูกตัดอย่างนี้ จะพึงตายไม่เป็นทุกข์<br>
  (พระราชาตรัสว่า)<br>
  [๒๐] เหมือนราชบุรุษตัดมือ ตัดเท้า ตัดหู และตัดจมูกก่อน<br>
  ต่อมาภายหลังจึงตัดศีรษะของโจรที่ยังเป็นอยู่<br>
  การตายนั้นพึงเป็นทุกข์<br>
  [๒๑] ภัททสาละผู้เจ้าป่า การถูกตัดเป็นท่อน ๆ เป็นสุขหรือ<br>
  เพราะเหตุไร เพราะอาศัยอะไร<br>
  ท่านจึงปรารถนาการถูกตัดเป็นท่อน ๆ<br>
  (ภัททสาละจอมเทพตรัสว่า)<br>
  [๒๒] ก็ข้าพระองค์อาศัยเหตุอันใดซึ่งเป็นเหตุอันประกอบด้วยธรรม<br>
  จึงปรารถนาการถูกตัดเป็นท่อน ๆ ขอเดชะพระมหาราช<br>
  ขอพระองค์ทรงสดับเหตุอันนั้นของข้าพระองค์<br>
  [๒๓] พวกญาติของข้าพระองค์เจริญเติบโตอย่างมีความสุข<br>
  เกิดในที่อับลมข้าง ๆ ข้าพระองค์<br>
  ข้าพระองค์พึงเบียดเบียนพวกญาติแม้เหล่านั้น<br>
  ชื่อว่าได้ก่อความไม่สุขสบายให้แก่ผู้อื่น<br>
  (พระราชาทรงสดับคำนั้นแล้ว จึงตรัสว่า)<br>
  [๒๔] ภัททสาละผู้เจ้าป่า ท่านได้คิดสิ่งที่ควรคิด<br>
  ปรารถนาประโยชน์เกื้อกูลแก่หมู่ญาติ<br>
  สหายเอ๋ย เราให้อภัยแก่ท่าน<br>
  ภัททสาลชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗๗ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๓. สมุททวาณิชชาดก (๔๖๖)<br>
  ๓. สมุททวาณิชชาดก (๔๖๖)<br>
  ว่าด้วยพ่อค้าทางเรือเดินทะเล<br>
  (พระศาสดาตรัสว่า)<br>
  [๒๕] มนุษย์เหล่านั้นพากันไถ พากันหว่าน<br>
  อาศัยผลแห่งการงานเลี้ยงชีพอยู่ ก็ยังไม่ถึงส่วนแห่งเกาะนี้<br>
  เกาะของเรานี้ประเสริฐกว่าชมพูทวีป<br>
  (เทพบุตรกล่าวว่า)<br>
  [๒๖] ในคืนพระจันทร์เพ็ญ ๑๕ ค่ำ<br>
  ทะเลจักมีคลื่นแรงมาก จักท่วมเกาะใหญ่แห่งนี้<br>
  ขอกำลังคลื่นน้ำทะเลอย่าได้ฆ่าพวกท่านเลย<br>
  พวกท่านจงไปยังเกาะอื่นเถิด<br>
  (เทพบุตรผู้ร้ายกาจอีกตนหนึ่งได้กล่าวว่า)<br>
  [๒๗] กำลังคลื่นน้ำทะเลจะไม่เกิด<br>
  จักไม่ท่วมเกาะใหญ่แห่งนี้<br>
  ข้าพเจ้าเห็นเหตุนั้นด้วยนิมิตมากมาย<br>
  พวกท่านอย่ากลัวไปเลย จะเศร้าโศกทำไม จงรื่นเริงกันเถิด<br>
  [๒๘] เกาะใหญ่นี้มีอาหารเพียงพอ มีข้าวและน้ำมากมาย<br>
  พวกท่านจงยึดครองเป็นที่อยู่อาศัยเถิด<br>
  ข้าพเจ้ายังไม่เห็นภัยอะไรสำหรับพวกท่านเลย<br>
  ท่านทั้งหลายจงรื่นเริงบันเทิงใจไปตลอดชั่วลูกชั่วหลานเถิด<br>
  (นายช่างผู้โง่เขลากล่าวว่า)<br>
  [๒๙] เทพบุตรองค์ใดในทิศทักษิณนี้ย่อมกล่าวคัดค้านว่า<br>
  ปลอดภัย คำของเทพบุตรองค์นั้นเป็นความจริง<br>
  ส่วนเทพบุตรทิศอุดรไม่รู้ถึงภัยหรือไม่มีภัย<br>
  พวกท่านอย่ากลัวไปเลย จะเศร้าโศกทำไม จงรื่นเริงกันเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗๘ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๓. สมุททวาณิชชาดก (๔๖๖)<br>
  (ฝ่ายนายช่างผู้เป็นบัณฑิตได้กล่าวว่า)<br>
  [๓๐] เทพบุตรเหล่านี้กล่าวขัดแย้งกัน<br>
  ตนหนึ่งกล่าวว่าจะมีภัย ตนหนึ่งกล่าวว่าจะปลอดภัย<br>
  อย่างไรก็ตาม เอาเถิดพวกท่านจงฟังคำของเรา<br>
  พวกเราทั้งหมดอย่าพากันพินาศเสียเร็วพลันเลย<br>
  [๓๑] พวกเราทั้งหมดจงมาพร้อมกันสร้างเรือโกลน<br>
  ประกอบเครื่องยนต์ทุกอย่างให้มั่นคง<br>
  ถ้าเทพบุตรทิศทักษิณนี้กล่าวจริง<br>
  เทพบุตรองค์ทิศอุดรนี้ก็กล่าวคัดค้านเปล่า ๆ<br>
  อนึ่ง เมื่อเกิดอันตรายขึ้น เรือของพวกเรานั้นจักมีประโยชน์<br>
  และพวกเราจะไม่ละทิ้งเกาะนี้ไป<br>
  [๓๒] แต่ถ้าเทพบุตรทิศอุดรกล่าวจริง<br>
  เทพบุตรทิศทักษิณนี้ก็กล่าวคัดค้านเปล่า ๆ<br>
  พวกเราทั้งหมดก็จะพากันขึ้นเรือลำนั้นแหละ<br>
  เมื่อเป็นเช่นนี้ พวกเราก็จะมีความสวัสดีข้ามไปจนถึงฝั่ง<br>
  [๓๓] คำที่เทพองค์แรกกล่าวกับคำหลัง<br>
  อย่าไปเชื่อเอาง่าย ๆ ว่าถูกต้อง<br>
  ส่วนคำที่ผ่านหูมา นรชนใดในโลกนี้เก็บเอามาพิจารณา<br>
  เลือกเอาแต่คำที่ถูกต้อง<br>
  นรชนนั้นย่อมเข้าถึงฐานะอันประเสริฐ<br>
  (พระศาสดาตรัส ๓ พระคาถาว่า)<br>
  [๓๔] กุลบุตรผู้มีปัญญาดุจแผ่นดิน<br>
  รู้แจ้งชัดถึงประโยชน์ในอนาคตแล้ว<br>
  ย่อมไม่ให้ประโยชน์แม้น้อยล่วงเลยไป<br>
  เหมือนพวกพ่อค้าเหล่านั้นได้ไปโดยความสวัสดีกลางน้ำทะเล<br>
  ตามการกระทำของตน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๗๙ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๔. กามชาดก (๔๖๗)<br>
  [๓๕] ส่วนพวกคนพาลผู้ที่ติดอยู่ในรสเพราะโมหะ<br>
  ไม่รู้แจ้งชัดถึงประโยชน์ในอนาคต<br>
  หมกหมุ่นอยู่ในประโยชน์ที่เกิดขึ้นในปัจจุบัน ย่อมถึงความพินาศ<br>
  เหมือนพวกมนุษย์ที่พินาศกลางทะเลเหล่านั้น<br>
  [๓๖] คนผู้เป็นบัณฑิตพึงรีบทำกิจที่ควรทำในอนาคตด้วยหวังว่า<br>
  ในเวลาที่ทำกิจ ขอกิจที่ควรทำอย่าได้เบียดเบียนเรา<br>
  กิจนั้นย่อมไม่เบียดเบียนเขาผู้รีบทำกิจที่ควรทำเช่นนั้น<br>
  สมุททวาณิชชาดกที่ ๓ จบ</p>
<p> ๔. กามชาดก (๔๖๗)<br>
  ว่าด้วยกามและโทษของกาม<br>
  (พระโพธิสัตว์กราบทูลว่า)<br>
  [๓๗] หากสิ่งที่สัตวโลกต้องการนั้นสำเร็จแก่เขาผู้ต้องการกาม<br>
  เขาได้แล้วย่อมจะอิ่มใจแน่นอน<br>
  [๓๘] หากสิ่งที่ต้องการนั้นสำเร็จแก่เขาผู้ต้องการกาม<br>
  เมื่อความปรารถนาสำเร็จแล้ว เขายังปรารถนาต่อไปอีก<br>
  ย่อมประสบความอยากยิ่ง ๆ ขึ้นไป<br>
  เหมือนคนตรากตรำลมและแดดในฤดูร้อน<br>
  ประสบความกระหายยิ่ง ๆ ขึ้นไป<br>
  [๓๙] ความอยากและความกระหายย่อมพอกพูนโดยยิ่ง<br>
  แก่คนผู้โง่เขลาเบาปัญญา ไม่รู้พระสัทธรรม<br>
  ผู้มีร่างกายกำลังเจริญเติบโต<br>
  เหมือนเขาเจริญแก่โคตัวที่กำลังมีเขาเจริญเติบโต<br>
  [๔๐] แม้จะให้นาข้าวสาลี นาข้าวเหนียว โค ม้า<br>
  และทาสชายหญิงทั้งแผ่นดิน ก็ไม่เพียงพอสำหรับคนคนเดียว<br>
  บุคคลรู้อย่างนี้แล้วพึงประพฤติธรรมให้สม่ำเสมอ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘๐ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๔. กามชาดก (๔๖๗)<br>
  [๔๑] พระราชาทรงปราบปรามข้าศึก ชนะทั่วทั้งแผ่นดิน<br>
  ทรงปกครองแผ่นดินอันมีสมุทรสาครเป็นที่สุด<br>
  ยังมิทรงอิ่มพระทัยมหาสมุทรฝั่งนี้<br>
  ทรงปรารถนาแม้มหาสมุทรฝั่งโน้นอีก<br>
  [๔๒] บุคคลไม่ประสบความอิ่มใจ<br>
  ตลอดเวลาที่ยังหวนระลึกถึงกามทั้งหลายอยู่<br>
  บุคคลเหล่าใดกลับใจ มีกายหลีกออกจากกามนั้น<br>
  เห็นโทษในกามทั้งหลาย เป็นผู้อิ่มแล้วด้วยปัญญา<br>
  บุคคลเหล่านั้นแลชื่อว่าเป็นผู้อิ่ม<br>
  [๔๓] บรรดาความอิ่มทั้งหลาย ความอิ่มด้วยปัญญาประเสริฐที่สุด<br>
  เพราะบุคคลผู้อิ่มด้วยปัญญานั้นไม่เดือดร้อนเพราะกามทั้งหลาย<br>
  คนที่อิ่มด้วยปัญญา ตัณหาทำให้อยู่ในอำนาจไม่ได้<br>
  [๔๔] บุคคลไม่พึงสั่งสมกาม<br>
  ควรเป็นคนปรารถนาน้อย ไม่โลเลเหลาะแหละ<br>
  คนผู้มีปัญญาเพียงดังมหาสมุทรไม่เร่าร้อนเพราะกามทั้งหลาย<br>
  [๔๕] ส่วนใด ๆ ของกามทั้งหลายที่ละได้<br>
  ส่วนนั้น ๆ ก็บันดาลให้เป็นสุขได้<br>
  ถ้าปรารถนาสุขทุกส่วนก็ควรละกามให้หมด<br>
  เหมือนช่างหนังตัดเอาหนังมาทำรองเท้า<br>
  (พระราชาตรัสว่า)<br>
  [๔๖] ท่านมหาพราหมณ์ คาถาทั้งหมดที่ท่านกล่าวแล้ว ๘ คาถา<br>
  มีค่านับเป็นพัน ๆ กหาปณะ<br>
  ท่านจงรับทรัพย์ไปเถิด ภาษิตของท่านนี้ดีนักแล<br>
  (พระโพธิสัตว์กราบทูลว่า)<br>
  [๔๗] ข้าพระองค์ไม่ต้องการทรัพย์เป็นร้อย เป็นพัน หรือเป็นหมื่น<br>
  เพราะเมื่อข้าพระองค์กล่าวคาถาสุดท้าย ใจไม่ยินดีในกามเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘๑ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๖. มหากัณหชาดก (๔๖๙)<br>
  (พระราชาทรงสรรเสริญพระโพธิสัตว์ว่า)<br>
  [๔๘] มาณพคนนี้เป็นผู้เจริญหนอ<br>
  เป็นนักปราชญ์ รู้แจ้งโลกทั้งปวง<br>
  เป็นบัณฑิต กำหนดรู้ตัณหาอันให้เกิดทุกข์ได้<br>
  กามชาดกที่ ๔ จบ</p>
<p> ๕. ชนสันธชาดก (๔๖๘)<br>
  ว่าด้วยพระเจ้าชนสันธะ<br>
  (พระศาสดาตรัสพระคาถาเหล่านี้ว่า)<br>
  [๔๙] ได้ยินมาว่า พระเจ้าชนสันธะตรัสไว้อย่างนี้ว่า<br>
  เหตุ ๑๐ ประการที่บุคคลไม่ได้ทำไว้ก่อน<br>
  เขาย่อมเดือดร้อนในภายหลัง<br>
  [๕๐] บุคคลไม่ได้ทรัพย์ซึ่งตนมิได้สะสมไว้ย่อมเดือดร้อน<br>
  เขาย่อมเดือดร้อนในภายหลังอย่างนี้ว่า<br>
  เรามิได้แสวงหาทรัพย์ไว้ก่อน<br>
  [๕๑] บุคคลย่อมเดือดร้อนในภายหลังอย่างนี้ว่า<br>
  เพราะเราไม่ได้ศึกษาศิลปะที่มีอยู่ก่อน ซึ่งอาจจะศึกษาได้<br>
  คนที่ไม่มีศิลปะก็หากินลำบาก<br>
  [๕๒] บุคคลย่อมเดือดร้อนในภายหลังอย่างนี้ว่า<br>
  เมื่อก่อนเราเป็นคนโกง เป็นคนชอบส่อเสียด<br>
  ปลิ้นปล้อน ดุร้าย และหยาบคาย<br>
  [๕๓] บุคคลย่อมเดือดร้อนในภายหลังอย่างนี้ว่า<br>
  เมื่อก่อนเราเป็นคนชอบฆ่าสัตว์ โหดร้าย ป่าเถื่อน<br>
  ไม่ยอมนอบน้อมต่อคนทั้งหลาย<br>
  [๕๔] บุคคลย่อมเดือดร้อนในภายหลังอย่างนี้ว่า<br>
  เมื่อหญิงทั้งหลายที่ไม่มีคู่ครองมีอยู่เป็นจำนวนมาก<br>
  เราก็ชอบเป็นชู้กับเมียคนอื่น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘๒ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๖. มหากัณหชาดก (๔๖๙)<br>
  [๕๕] บุคคลย่อมเดือดร้อนในภายหลังอย่างนี้ว่า<br>
  เมื่อข้าวและน้ำปรากฏมีอยู่เป็นอันมาก<br>
  แต่เราก็ไม่ได้ให้ทานมาก่อน<br>
  [๕๖] บุคคลย่อมเดือดร้อนในภายหลังอย่างนี้ว่า<br>
  พ่อและแม่ผู้แก่เฒ่าชราพ้นวัยหนุ่มสาวไปแล้ว<br>
  เราสามารถจะเลี้ยงดูได้ แต่ก็หาได้เลี้ยงดูไม่<br>
  [๕๗] บุคคลย่อมเดือดร้อนในภายหลังอย่างนี้ว่า<br>
  บิดาผู้เป็นอาจารย์ตามพร่ำสอน<br>
  นำรสที่ต้องการทุกอย่างมาเลี้ยงดู<br>
  เราก็ดูหมิ่นเสีย<br>
  [๕๘] บุคคลย่อมเดือดร้อนในภายหลังอย่างนี้ว่า<br>
  สมณะและพราหมณ์ผู้มีศีล ผู้เป็นพหูสูต<br>
  เราก็มิได้เคยคบหามาก่อน<br>
  [๕๙] บุคคลย่อมเดือดร้อนในภายหลังอย่างนี้ว่า<br>
  ตบะที่บำเพ็ญแล้ว สัตบุรุษที่คนเข้าไปคบหาแล้วย่อมเป็นความดี<br>
  แต่เราหาได้บำเพ็ญตบะและคบหาสัตบุรุษมาก่อนไม่<br>
  [๖๐] ก็เหตุ ๑๐ ประการเหล่านี้ผู้ใดได้ปฏิบัติโดยถูกต้อง<br>
  ผู้นั้นชื่อว่าทำหน้าที่ของคน ย่อมไม่เดือดร้อนในภายหลัง<br>
  ชนสันธชาดกที่ ๕ จบ</p>
<p> ๖. มหากัณหชาดก (๔๖๙)<br>
  ว่าด้วยคราวที่สุนัขดำกินคน<br>
  (พระราชาตรัสถามท้าวสักกะว่า)<br>
  [๖๑] สุนัขของท่านทั้งดำทั้งดุ แยกเขี้ยวขาววาววาม<br>
  ล่ามด้วยเชือก ๕ เส้น มันร้องทำไม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘๓ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๗. โกสิยชาดก (๔๗๐)<br>
  (ท้าวสักกะตรัสว่า)<br>
  [๖๒] พระเจ้าอุสินนระ สุนัขดำตัวนี้ไม่ต้องการเนื้อสัตว์<br>
  มันจะหลุดออกไปในคราวที่มันจะทำพวกมนุษย์ให้พินาศ<br>
  (ท้าวสักกะได้ตรัสอีกว่า)<br>
  [๖๓] เมื่อใดพวกสมณะศีรษะโล้นครองผ้าสังฆาฏิ<br>
  อุ้มบาตร ทำไร่ทำนาเลี้ยงชีพ<br>
  เมื่อนั้นสุนัขดำก็จะหลุดออกไปกินเนื้อสมณะโล้นนั้น<br>
  [๖๔] เมื่อใดนักบวชหญิงมีศีรษะโล้นครองผ้าสังฆาฏิ<br>
  ปฏิญาณตนว่า บำเพ็ญตบะ<br>
  แต่ซ่องเสพกามคุณ เที่ยวไปในโลก<br>
  เมื่อนั้นสุนัขดำก็จะหลุดออกไป(กินเนื้อนักบวชหญิงนั้น)<br>
  [๖๕] เมื่อใดพวกชฎิลมีเครายาว มีขี้ฟันเขรอะ<br>
  มีธุลีบนศีรษะเที่ยวทวงหนี้อยู่<br>
  เมื่อนั้นสุนัขดำก็จะหลุดออกไป(กินเนื้อชฎิลนั้น)<br>
  [๖๖] เมื่อใดพราหมณ์ทั้งหลายเรียนพระเวท เรียนสาวิตติฉันท์<br>
  และเรียนยัญวิธีแล้วเที่ยวรับจ้างทำการบูชายัญ<br>
  เมื่อนั้นสุนัขดำก็จะหลุดออกไป(กินเนื้อพราหมณ์เหล่านั้น)<br>
  [๖๗] เมื่อใดพ่อและแม่ผู้แก่เฒ่าชราผ่านวัยหนุ่มสาวไปแล้ว<br>
  บุตรธิดามีความสามารถพอแต่ไม่เลี้ยงดู<br>
  เมื่อนั้นสุนัขดำก็จะหลุดออกไป(กินเนื้อบุตรธิดาเหล่านั้น)<br>
  [๖๘] เมื่อใดพ่อและแม่ผู้แก่เฒ่าชราผ่านวัยหนุ่มสาวไปแล้ว<br>
  บุตรธิดากล่าวหาว่า ท่านทั้งหลายเป็นคนพาล<br>
  เมื่อนั้นสุนัขดำก็จะหลุดออกไป(กินเนื้อบุตรธิดาเหล่านั้น)<br>
  [๖๙] เมื่อใดชายทั้งหลายในโลกเที่ยวประพฤติอสัทธรรม (คบชู้)<br>
  กับภรรยาของอาจารย์ก็ดี ภรรยาของเพื่อนก็ดี<br>
  ป้า น้าสาว อาสาวก็ดี<br>
  เมื่อนั้นสุนัขดำก็จะหลุดออกไป(กินเนื้อชายเหล่านั้น)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘๔ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๗. โกสิยชาดก (๔๗๐)<br>
  [๗๐] เมื่อใดพราหมณ์ทั้งหลายถือดาบและโล่หนัง<br>
  เหน็บกริชทำการปล้น ฆ่าคนเดินทาง<br>
  เมื่อนั้นสุนัขดำก็จะหลุดออกไป(กินเนื้อพราหมณ์เหล่านั้น)<br>
  [๗๑] เมื่อใดชายทั้งหลายผู้ขัดสีฉวีวรรณ มีลำแขนล่ำสัน<br>
  ไม่ปรากฏหลักฐาน ก่อเวรให้หญิงหม้าย ทำลายมิตรภาพ<br>
  เมื่อนั้นสุนัขดำก็จะหลุดออกไป(กินเนื้อชายเหล่านั้น)<br>
  [๗๒] เมื่อใดคนมีมายา ผิดกฎกติกา<br>
  มีความคิดอย่างคนชั่วจักมีอยู่ในโลก<br>
  เมื่อนั้นสุนัขดำก็จะหลุดออกไป(กินเนื้อคนมีมายานั้น)<br>
  มหากัณหชาดกที่ ๖ จบ</p>
<p> ๗. โกสิยชาดก (๔๗๐)<br>
  ว่าด้วยโกสิยเศรษฐี<br>
  (โกสิยเศรษฐีกล่าวว่า)<br>
  [๗๓] ของนี้มีอยู่เพียงนิดหน่อย ได้มาแสนยาก<br>
  ข้าพเจ้าไม่ได้ซื้อ ไม่ได้ขาย ทั้งไม่ได้สะสมไว้ในที่นี้<br>
  ข้าวสุกแล่งหนึ่งนี้ไม่เพียงพอสำหรับคน ๒ คน<br>
  (ท้าวสักกะตรัสว่า)<br>
  [๗๔] บุคคลควรให้แต่น้อยจากของที่น้อย<br>
  ควรให้พอปานกลางจากของที่มีพอปานกลาง<br>
  ควรให้มากจากของที่มีมาก<br>
  ชื่อว่าการไม่ให้ไม่ควร<br>
  [๗๕] ท่านโกสิยะ เพราะเหตุนั้น ข้าพเจ้าขอบอกท่านว่า<br>
  ท่านจงให้ทานและจงบริโภค จงขึ้นสู่ทางของพระอริยะ<br>
  ผู้กินคนเดียวย่อมไม่ได้รับความสุข<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘๕ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๗. โกสิยชาดก (๔๗๐)<br>
  (จันทเทพบุตรเข้าไปหาแล้วกล่าวว่า)<br>
  [๗๖] ผู้ใด เมื่อแขกนั่งแล้วบริโภคอาหารแต่ผู้เดียว<br>
  การบูชาของผู้นั้นเป็นโมฆะ<br>
  แม้ความเพียรที่ตั้งไว้ชอบ๑ของผู้นั้นก็เป็นโมฆะ<br>
  [๗๗] ท่านโกสิยะ เพราะเหตุนั้น ข้าพเจ้าขอบอกท่านว่า<br>
  ท่านจงให้ทานและจงบริโภค จงขึ้นสู่ทางของพระอริยะ<br>
  ผู้กินคนเดียวย่อมไม่ได้รับความสุข<br>
  (สุริยเทพเข้าไปหาแล้วกล่าวว่า)<br>
  [๗๘] ผู้ใด เมื่อแขกนั่งแล้วไม่บริโภคอาหารแต่ผู้เดียว<br>
  การบูชาของผู้นั้นย่อมมีผลจริง<br>
  แม้ความเพียรที่ตั้งไว้ชอบของผู้นั้นก็มีผลจริง<br>
  [๗๙] ท่านโกสิยะ เพราะเหตุนั้น ข้าพเจ้าจึงบอกท่านว่า<br>
  ท่านจงให้ทานและจงบริโภค จงขึ้นสู่ทางของพระอริยะ<br>
  ผู้กินคนเดียวย่อมไม่ได้รับความสุข<br>
  (มาตลิเทพบุตรเข้าไปหาแล้วกล่าวว่า)<br>
  [๘๐] ก็บุคคลเข้าไปยังแหล่งน้ำบางแห่งแล้วบูชาที่แม่น้ำหลายสายบ้าง<br>
  ที่สระโบกขรณีชื่อคยาบ้าง ที่ท่าน้ำชื่อโทณะ<br>
  และท่าน้ำชื่อติมพรุบ้าง ที่ห้วงน้ำใหญ่ซึ่งมีกระแสเชี่ยวบ้าง<br>
  [๘๑] ผู้ใด เมื่อแขกนั่งแล้วไม่บริโภคอาหารแต่ผู้เดียว<br>
  การบูชาของผู้นั้นในที่นั้น<br>
  และความเพียรที่ตั้งไว้ชอบของเขาในที่นั้นย่อมมีผล<br>
  [๘๒] ท่านโกสิยะ เพราะเหตุนั้น ข้าพเจ้าจึงบอกท่านว่า<br>
  ท่านจงให้ทานและจงบริโภค จงขึ้นสู่ทางของพระอริยะ<br>
  ผู้กินคนเดียวย่อมไม่ได้รับความสุข<br><br>เชิงอรรถ :<br>
  ๑ ความเพียรที่ตั้งไว้ชอบ ในที่นี้หมายถึงความเพียรที่บำเพ็ญเพื่อให้เกิดทรัพย์
  (ขุ.ชา.อ. ๒/๗๖/๑๗๓)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘๖ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๗. โกสิยชาดก (๔๗๐)<br>
  (ปัญจสิขเทพบุตรเข้าไปหาแล้วกล่าวว่า)<br>
  [๘๓] ผู้ใด เมื่อแขกนั่งแล้วบริโภคอาหารแต่ผู้เดียว<br>
  ผู้นั้นชื่อว่ากลืนเบ็ดพร้อมทั้งเครื่องผูกที่มีสายยาว<br>
  [๘๔] ท่านโกสิยะ เพราะเหตุนั้น ข้าพเจ้าจึงบอกท่านว่า<br>
  ท่านจงให้ทานและจงบริโภค จงขึ้นสู่ทางของพระอริยะ<br>
  ผู้กินคนเดียวย่อมไม่ได้รับความสุข<br>
  (โกสิยเศรษฐีเห็นฤทธิ์ของเทพบุตรเหล่านั้นแล้วจึงกล่าวว่า)<br>
  [๘๕] พราหมณ์เหล่านี้มีผิวพรรณงามจริงหนอ<br>
  แต่สุนัขของพวกท่านตัวนี้ เพราะเหตุไร<br>
  จึงเปลี่ยนแปลงรัศมีสีสันได้ต่าง ๆ นานา<br>
  ข้าแต่ท่านพราหมณ์ทั้งหลาย ขอท่านจงบอกข้าพเจ้าว่า<br>
  พวกท่านเป็นใครกันหนอ<br>
  (ท้าวสักกเทวราชตรัสว่า)<br>
  [๘๖] เทพทั้งหลายที่มา ณ ที่นี้ คือ<br>
  จันทเทพบุตรและสุริยเทพบุตรทั้ง ๒ มาตลีเทพสารถี<br>
  เราคือท้าวสักกะผู้เป็นจอมแห่งเทพชั้นไตรทศ<br>
  ส่วนผู้นี้แลชื่อว่าปัญจสิขเทพบุตร<br>
  (ท้าวสักกะสรรเสริญยศของปัญจสิขเทพบุตรว่า)<br>
  [๘๗] เสียงปรบมือ ๑ ตะโพน ๑ กลอง ๑ เปิงมาง ๑<br>
  ย่อมปลุกเทพบุตรผู้หลับแล้วให้ตื่นขึ้น<br>
  เทพบุตรผู้ตื่นขึ้นแล้วย่อมร่าเริงยินดี<br>
  (ท้าวสักกะตรัสอีกว่า)<br>
  [๘๘] คนผู้ตระหนี่เห็นแก่ตัวเหล่านี้<br>
  บางพวกมักว่าสมณะและพราหมณ์<br>
  เมื่อทอดทิ้งร่างกายไว้ในโลกนี้ตายไปก็ตกนรก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘๗ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๘. เมณฑกปัญหชาดก (๔๗๑)<br>
  (เพื่อจะแสดงว่าบุคคลผู้ดำรงอยู่ในธรรมได้บังเกิดในเทวโลก จึงตรัสว่า)<br>
  [๘๙] คนผู้หวังสุคติเหล่านี้ บางพวกดำรงอยู่ในธรรม<br>
  คือความสำรวมและการจำแนกแจกทาน<br>
  เมื่อทอดทิ้งร่างกายไว้ในโลกนี้ตายไปก็ไปสุคติ<br>
  [๙๐] ท่านเป็นญาติของพวกเราเมื่อชาติก่อน<br>
  แต่ท่านนั้นเป็นคนตระหนี่ ขี้โกรธ มีธรรมเลวทราม<br>
  พวกเรามาที่นี้ก็เพื่อประโยชน์แก่ท่านนั่นเอง<br>
  ท่านอย่ามีธรรมเลวทรามไปตกนรกเลย<br>
  (โกสิยเศรษฐีมีจิตยินดีกล่าวว่า)<br>
  [๙๑] พวกท่านหวังเกื้อกูลข้าพเจ้าอย่างแน่แท้จึงได้พร่ำสอนข้าพเจ้า<br>
  ข้าพเจ้าจะทำตามคำที่พวกท่านผู้หวังเกื้อกูลกล่าวทุกประการ<br>
  [๙๒] ตั้งแต่วันนี้ไป ข้าพเจ้านั้นจะของดเว้น<br>
  จากความตระหนี่ จะไม่ทำบาปอะไร ๆ อีก<br>
  อนึ่ง วัตถุอะไร ๆ ที่ไม่พึงให้จะไม่มีแก่ข้าพเจ้า<br>
  แม้แต่น้ำข้าพเจ้ายังไม่ได้ให้แล้วก็จะไม่ยอมดื่ม<br>
  [๙๓] ข้าแต่ท้าวสักกะ ก็เมื่อข้าพเจ้าให้อยู่ตลอดกาลทั้งปวงอย่างนี้<br>
  แม้โภคะของข้าพเจ้าจักหมดสิ้นไป ข้าแต่ท้าวสักกะ<br>
  ต่อแต่นี้ข้าพเจ้าจะละกามทั้งหลายตามที่มีอยู่แล้วบวช<br>
  โกสิยชาดกที่ ๗ จบ</p>
<p> ๘. เมณฑกปัญหชาดก (๔๗๑)<br>
  ว่าด้วยปัญหาเรื่องแพะเป็นเพื่อนกับสุนัข<br>
  (พระราชาตรัสถามปัญหาว่า)<br>
  [๙๔] แต่ไหนแต่ไรมา ความเป็นเพื่อนกันแม้เพียงการย่างก้าวเดินไป<br>
  ๗ ก้าวของสัตว์เหล่าใดไม่เคยมีมาแล้วในโลกนี้<br>
  สัตว์เหล่านั้น ๒ ตัว ซึ่งเป็นศัตรูกันกลับเป็นสหายกัน<br>
  ประพฤติเกี่ยวเนื่องกันเพราะเหตุไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘๘ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๘. เมณฑกปัญหชาดก (๔๗๑)<br>
  (และตรัสต่อไปว่า)<br>
  [๙๕] ถ้าว่าในเวลาอาหารเช้าของเราในวันนี้<br>
  พวกท่านไม่สามารถจะกล่าวแก้ปัญหาข้อนี้ได้<br>
  เราจะเนรเทศพวกท่านทั้งหมดออกจากแคว้น<br>
  เพราะเราไม่ต้องการพวกคนมีปัญญาทราม<br>
  (เสนกบัณฑิตกราบทูลว่า)<br>
  [๙๖] เมื่อมหาชนมาประชุมกันอึกทึกครึกโครม<br>
  เมื่อคนมาร่วมกันเป็นโกลาหล<br>
  พวกข้าพระองค์ก็มีใจฟุ้งซ่าน มีจิตไม่แน่วแน่<br>
  จึงไม่สามารถจะกล่าวแก้ปัญหาข้อนี้ได้<br>
  [๙๗] ขอเดชะพระองค์ผู้จอมชน<br>
  นักปราชญ์ทั้งหลายมีจิตแน่วแน่ไปในที่ลับตามลำพัง<br>
  คิดพิจารณาถึงเนื้อความในที่สงัดแล้ว<br>
  ภายหลังจึงจะกล่าวตอบเนื้อความข้อนี้ได้<br>
  (เสนกบัณฑิตนั้นกล่าวคาถาตามแนวที่ตนเรียนมาว่า)<br>
  [๙๘] พวกบุตรของคนชั้นสูงและพวกราชบุตรโปรดปรานพอใจเนื้อแพะ<br>
  พวกเขาไม่บริโภคเนื้อสุนัข<br>
  เมื่อเป็นเช่นนั้น แพะกับสุนัขจึงเป็นเพื่อนกัน<br>
  (ปุกกุสบัณฑิตกล่าวคาถาตามแนวที่ตนเรียนมาว่า)<br>
  [๙๙] ชนทั้งหลายถลกหนังแพะทำเป็นเครื่องลาดหลังม้า<br>
  เพราะนั่งสบาย แต่พวกเขาไม่ลาดด้วยหนังสุนัข<br>
  เมื่อเป็นเช่นนั้น แพะกับสุนัขจึงเป็นเพื่อนกัน<br>
  (กามินทบัณฑิตกล่าวคาถาตามแนวที่ตนเรียนมาว่า)<br>
  [๑๐๐] ก็แพะมีเขาโค้งและมีหญ้าเป็นภักษา<br>
  ส่วนสุนัขไม่มีเขาและกินเนื้อ<br>
  เมื่อเป็นเช่นนั้น แพะกับสุนัขจึงเป็นเพื่อนกัน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๘๙ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๙. มหาปทุมชาดก (๔๗๒)<br>
  (เวทินทบัณฑิตกล่าวคาถาตามแนวที่ตนเรียนมาว่า)<br>
  [๑๐๑] แพะกินหญ้ากินใบไม้<br>
  แต่สุนัขไม่กินหญ้าไม่กินใบไม้<br>
  สุนัขจับกระต่ายและแมวกิน<br>
  เมื่อเป็นเช่นนั้น แพะกับสุนัขจึงเป็นเพื่อนกัน<br>
  (มโหสธบัณฑิตเฉลยปัญหาที่ปรากฏแจ่มแจ้งแก่ตนว่า)<br>
  [๑๐๒] แพะมี ๔ เท้า ๘ กีบ ๘ เล็บ<br>
  สุนัขนี้แฝงกายนำหญ้ามาเพื่อแพะตัวนี้<br>
  ส่วนแพะนี้แฝงกายนำเนื้อมาเพื่อสุนัขตัวโน้น<br>
  [๑๐๓] นัยว่า พระองค์ผู้จอมเทพประเสริฐกว่าชาววิเทหะ<br>
  ประทับอยู่ ณ ปราสาทอันประเสริฐ<br>
  ได้ทอดพระเนตรการแลกเปลี่ยนอาหารของกันและกันโดยประจักษ์<br>
  และนั่นเสียงเห่าของสุนัขต่อหน้าแพะ<br>
  (พระราชาตรัสว่า)<br>
  [๑๐๔] เป็นลาภของเรามิใช่น้อยหนอ<br>
  ที่มีบัณฑิตเช่นนี้อยู่ในราชสกุล<br>
  ปราชญ์ทั้งหลายรู้แจ้งเนื้อความแห่งปัญหา<br>
  อันละเอียดลึกซึ้งได้โดยตลอด<br>
  และกล่าวด้วยถ้อยคำอันเป็นสุภาษิต<br>
  (และตรัสอีกว่า)<br>
  [๑๐๕] เรามีความพอใจอย่างยิ่งด้วยถ้อยคำอันเป็นสุภาษิต<br>
  เราให้รถเทียมม้าอัสดรคนละคัน<br>
  บ้านส่วยที่มั่งคั่งคนละ ๑ ตำบล<br>
  แก่ท่านผู้เป็นบัณฑิตทุกคน<br>
  เมณฑกปัญหชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙๐ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๙. มหาปทุมชาดก (๔๗๒)<br>
  ๙. มหาปทุมชาดก (๔๗๒)<br>
  ว่าด้วยมหาปทุมกุมาร<br>
  (พวกผู้ใหญ่มีกษัตริย์มหาศาลเป็นต้นตลอดจนอำมาตย์ราชเสวกได้กราบทูลว่า)<br>
  [๑๐๖] โทษน้อยใหญ่ของผู้อื่นทั้งหมดที่ยังมิได้เห็น<br>
  มิได้พิจารณาด้วยตนเอง ผู้ใหญ่ไม่ควรลงทัณฑ์<br>
  [๑๐๗] ส่วนผู้ใดเป็นกษัตริย์ยังมิได้ทรงพิจารณาแล้วทรงลงอาชญา<br>
  ผู้นั้นชื่อว่ากลืนโภชนาหารพร้อมทั้งหนาม<br>
  เหมือนคนตาบอดแต่กำเนิด กลืนกินอาหารที่มีแมลงวัน<br>
  [๑๐๘] พระราชาพระองค์ใดลงอาชญาบุคคลผู้ไม่ควรจะลงอาชญา<br>
  ไม่ลงอาชญาบุคคลผู้ควรลงอาชญา<br>
  พระราชาพระองค์นั้นไม่รู้สิ่งสมควรหรือไม่สมควร<br>
  เหมือนคนตาบอดเดินทางที่ขรุขระ<br>
  [๑๐๙] อนึ่ง ฐานะน้อยใหญ่ทั้งหมดเหล่านี้<br>
  พระราชาพระองค์ใดเห็นชัดเจนดีแล้วสั่งการลงไป<br>
  พระราชาพระองค์นั้นสมควรจะปกครองราชสมบัติได้<br>
  [๑๑๐] พระราชาผู้อ่อนโยนอย่างเดียวหรือผู้แข็งกร้าวอย่างเดียว<br>
  ไม่สามารถจะดำรงตนอยู่ในฐานะอันยิ่งใหญ่ได้<br>
  เพราะเหตุนั้น พึงประพฤติทั้ง ๒ ประการ<br>
  [๑๑๑] พระราชาผู้อ่อนโยนก็อาจจะถูกดูหมิ่น<br>
  ผู้แข็งกร้าวก็อาจจะมีศัตรู<br>
  ครั้นทราบเหตุทั้ง ๒ อย่างนี้แล้ว<br>
  พึงประพฤติพอสมควรเป็นกลาง ๆ ไว้<br>
  [๑๑๒] คนมีความกำหนัดพึงพูดมาก ถึงคนมีความโกรธก็พูดมาก<br>
  ขอเดชะมหาราช พระองค์ไม่ควรให้ปลงพระชนม์พระราชโอรส<br>
  เพราะเหตุแห่งหญิงเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙๑ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๑๐. มิตตามิตตชาดก (๔๗๓)<br>
  (ฝ่ายพระราชาผู้โง่เขลาทรงสั่งลงอาชญาว่า)<br>
  [๑๑๓] ประชาชนเป็นฝ่ายเดียวกันทั้งหมด<br>
  ฝ่ายหญิงนี้มีเพียงคนเดียว<br>
  เพราะเหตุนั้น เราจะปฏิบัติตามคำของหญิงนี้<br>
  พวกท่านจงไป จงโยนปทุมกุมารนั้นลงเหวไปเถิด<br>
  (ต่อมาพระราชาตรัสถามพระโพธิสัตว์ว่า)<br>
  [๑๑๔] ที่ซอกเขาอันเป็นเหวลึกหลายชั่วลำตาล ยากที่จะขึ้นมาได้<br>
  เจ้าถูกผลักตกลงไปในเหวนั้นทำไมจึงไม่ตาย<br>
  (พระโพธิสัตว์กราบทูลว่า)<br>
  [๑๑๕] พญานาคเกิดอยู่ที่ซอกเขานั้น<br>
  แผ่พังพาน มีกำลัง ใช้ขนดรองรับอาตมภาพ<br>
  เพราะเหตุนั้น อาตมภาพจึงไม่ตายในเหวนั้น<br>
  (พระราชาตรัสว่า)<br>
  [๑๑๖] พ่อราชบุตร มาเถิด พ่อจักนำเจ้ากลับพระราชวังของตน<br>
  ขอความเจริญจงมีแก่เจ้า เจ้าจงครอบครองราชสมบัติเถิด<br>
  จักทำอะไรอยู่ในป่าเล่า<br>
  (พระโพธิสัตว์กราบทูลว่า)<br>
  [๑๑๗] อาตมภาพมองเห็นตนเหมือนคนที่กลืนเบ็ด<br>
  แล้วดึงเบ็ดที่เปื้อนโลหิตขึ้นมา ครั้นดึงขึ้นมาแล้วพึงเป็นสุข<br>
  (พระราชาตรัสว่า)<br>
  [๑๑๘] อะไรหนอ เจ้ากล่าวว่า เป็นเบ็ด<br>
  อะไรหนอ เจ้ากล่าวว่า เบ็ดเปื้อนโลหิต<br>
  อะไรหนอ เจ้ากล่าวว่า ดึงออกมาแล้ว<br>
  เราถามแล้ว ขอเจ้าจงบอกความข้อนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙๒ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๑๐. มิตตามิตตชาดก (๔๗๓)<br>
  (พระโพธิสัตว์กราบทูลว่า)<br>
  [๑๑๙] กาม อาตมากล่าวว่า เป็นเบ็ด<br>
  ช้างและม้า อาตมากล่าวว่า เป็นเบ็ดที่เปื้อนโลหิต<br>
  การสละได้แล้ว อาตมากล่าวว่า ดึงออกมาแล้ว<br>
  ขอพระองค์ทรงทราบอย่างนี้เถิด จอมกษัตริย์<br>
  (พระศาสดาทรงประมวลชาดกด้วยคาถาสุดท้ายว่า)<br>
  [๑๒๐] พระราชมารดา (เลี้ยง) เป็นนางจิญจมาณวิกา<br>
  พระราชบิดาของอาตมาเป็นพระเทวทัต<br>
  พญานาคเป็นอานนท์ผู้เป็นบัณฑิต<br>
  เทวดาเป็นพระสารีบุตร<br>
  พระราชบุตรคือตถาคต<br>
  ขอเธอทั้งหลายทรงจำชาดกไว้อย่างนี้<br>
  มหาปทุมชาดกที่ ๙ จบ</p>
<p> ๑๐. มิตตามิตตชาดก (๔๗๓)<br>
  ว่าด้วยลักษณะมิตรและผู้มิใช่มิตร<br>
  (พระราชาตรัสถามพระโพธิสัตว์ว่า)<br>
  [๑๒๑] วิญญูชนผู้เป็นนักปราชญ์ เป็นบัณฑิต<br>
  เห็นหรือได้ยินผู้ทำการงานอะไรบ้าง<br>
  หรือพึงพยายามอย่างไร จึงจะรู้ว่า ผู้นี้ไม่ใช่มิตร<br>
  (พระโพธิสัตว์กราบทูลลักษณะผู้มิใช่มิตรว่า)<br>
  [๑๒๒] คนผู้มิใช่มิตร คือ เห็นเพื่อนแล้วไม่ยิ้มแย้ม ๑<br>
  ไม่ยินดีจะสนทนากับเพื่อน ๑ ไม่สบตาเพื่อน ๑ พูดต่อต้าน ๑<br>
  [๑๒๓] คบศัตรูของเพื่อน ๑ ไม่คบเพื่อนของเพื่อน ๑<br>
  ห้ามปรามคนที่สรรเสริญเพื่อน ๑ สรรเสริญคนที่ด่าเพื่อน ๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙๓ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๑๐. มิตตามิตตชาดก (๔๗๓)<br>
  [๑๒๔] ไม่บอกความลับแก่เพื่อน ๑<br>
  ไม่ช่วยปกปิดความลับของเพื่อน ๑<br>
  ไม่ยกย่องการกระทำของเพื่อน ๑<br>
  ไม่สรรเสริญปัญญาของเพื่อน ๑<br>
  [๑๒๕] เมื่อเพื่อนฉิบหายกลับพอใจ ๑ เมื่อเพื่อนเจริญกลับไม่พอใจ ๑<br>
  ได้อาหารที่มีรสแปลกมาก็ไม่นึกถึงเพื่อน ๑<br>
  แต่นั้น ย่อมจะไม่อนุเคราะห์เพื่อนว่า<br>
  อย่างไรหนอ เพื่อนเราพึงได้ลาภจากที่นี้บ้าง ๑<br>
  [๑๒๖] อาการ ๑๖ ข้อดังกล่าวมานี้มีอยู่แล้วในคนที่มิใช่มิตร<br>
  พึงเป็นเหตุให้บัณฑิตได้เห็นและได้ยินแล้วรู้ได้ว่ามิใช่มิตร<br>
  (พระโพธิสัตว์กราบทูลลักษณะของมิตรว่า)<br>
  [๑๒๗] วิญญูชนผู้เป็นนักปราชญ์ เป็นบัณฑิต<br>
  เห็นหรือได้ยินผู้ทำการงานอะไรบ้าง<br>
  หรือชนพึงพยายามอย่างไรจึงรู้ว่า ผู้นั้นเป็นมิตร<br>
  (ได้กล่าวคาถาที่เหลือว่า)<br>
  [๑๒๘] คนผู้เป็นมิตร คือ เพื่อนจากไปก็คิดถึง ๑<br>
  เพื่อนกลับมาก็ยินดี ๑ หยอกล้อยิ้มย่องต่อเพื่อน ๑<br>
  ยินดีตอบสนองด้วยวาจาที่ไพเราะ ๑<br>
  [๑๒๙] คบเพื่อนของเพื่อนฝ่ายเดียว ๑ ไม่คบศัตรูของเพื่อน ๑<br>
  ห้ามปรามคนที่ด่าเพื่อน ๑ สรรเสริญคนที่ยกย่องเพื่อน ๑<br>
  [๑๓๐] บอกความลับแก่เพื่อน ๑ ช่วยปกปิดความลับของเพื่อน ๑<br>
  ยกย่องการกระทำของเพื่อน ๑ สรรเสริญปัญญาของเพื่อน ๑<br>
  [๑๓๑] เมื่อเพื่อนเจริญก็ยินดี ๑ เมื่อเพื่อนฉิบหายก็ไม่ยินดี ๑<br>
  ได้อาหารที่มีรสแปลกมาก็นึกถึงเพื่อน ๑<br>
  แต่นั้น ย่อมจะอนุเคราะห์เพื่อนว่า<br>
  อย่างไรหนอ เพื่อนจะได้ลาภจากที่นี้บ้าง ๑<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙๔ }</span></p><hr><p>
  พระสุตตันตปิฎก ขุททกนิกาย ชาดก [๑๒. ทวาทสกนิบาต] ๑๐. มิตตามิตตชาดก (๔๗๓)<br>
  [๑๓๒] อาการ ๑๖ ข้อดังกล่าวมานี้มีอยู่แล้วในคนที่เป็นมิตร<br>
  พึงเป็นเหตุให้บัณฑิตได้เห็นและได้ยินแล้วรู้ได้ว่าเป็นมิตร<br>
  มิตตามิตตชาดกที่ ๑๐ จบ</p>
<p> รวมชาดกที่มีในนิบาตนี้ คือ<br>
  <br>
   ๑. จูฬกุณาลชาดก   ๒. ภัททสาลชาดก<br>
   ๓. สมุททวาณิชชาดก   ๔. กามชาดก<br>
   ๕. ชนสันธชาดก   ๖. มหากัณหชาดก<br>
   ๗. โกสิยชาดก   ๘. เมณฑกปัญหชาดก<br>
   ๙. มหาปทุมชาดก   ๑๐. มิตตามิตตชาดก<br>
  <br>
  ทวาทสกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙๕ }</span><br>
</p>
<hr>
<p> ๑๓. เตรสกนิบาต<br>
  ๑. อัมพชาดก (๔๗๔)<br>
  ว่าด้วยมนต์เสกมะม่วง<br>
  (พระราชาตรัสถามคนเฝ้าสวนมะม่วงว่า)<br>
  [๑] ท่านพรหมจารี๑ เมื่อก่อน<br>
  ท่านได้นำผลมะม่วงน้อยใหญ่มาให้เรา<br>
  บัดนี้ ผลไม้ทั้งหลายไม่ปรากฏด้วยมนต์เหล่านั้น<br>
  ของท่านเลยหรือ ท่านพราหมณ์<br>
  (มาณพกราบทูลว่า)<br>
  [๒] ข้าพระองค์กำลังคำนวณการโคจรของดาวฤกษ์<br>
  ยังไม่เห็นฤกษ์ยามปรากฏในมนต์เลย<br>
  ครั้นได้การโคจรของดาวฤกษ์และฤกษ์ยามแล้ว<br>
  ข้าพระองค์จักนำผลมะม่วงมากมายมาถวายได้อย่างแน่นอน<br>
  (พระราชาตรัสถามว่า)<br>
  [๓] เมื่อก่อน ท่านไม่พูดถึงการโคจรของดาวฤกษ์เลย<br>
  ไม่ได้อ้างถึงฤกษ์ยามเลย<br>
  ได้นำผลมะม่วงที่มีสีงาม กลิ่นหอม รสอร่อย<br>
  จำนวนมากมายมาให้เราด้วยตนเอง<br>
  [๔] แม้เมื่อก่อน ด้วยการร่ายมนต์ของท่าน<br>
  ผลไม้ทั้งหลายก็ปรากฏมี ท่านพราหมณ์<br>
  แต่วันนี้ ท่านนั้นแม้จะร่ายมนต์อยู่ ก็ไม่สามารถจะให้สำเร็จได้<br>
  สภาพของท่านนั้น มันเกิดอะไรขึ้นวันนี้<br><br>เชิงอรรถ :<br>
  ๑ ท่านพรหมจารี หมายถึงท่านผู้เรียนพระเวท<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙๖ }</span></p><hr><p>
  ๑. อัมพชาดก (๔๗๔)<br>
  (มาณพกราบทูลว่า)<br>
  [๕] บุตรคนจัณฑาลได้มอบมนต์ให้แก่ข้าพระองค์โดยถูกต้อง<br>
  และบอกสาเหตุที่ทำให้มนต์เสื่อมไว้ว่า<br>
  ถ้ามีใครมาถามถึงชื่อและโคตรของเราแล้วเจ้าอย่าปกปิด<br>
  ถ้าปกปิดความจริง มนต์ก็จะเสื่อมไป<br>
  [๖] ข้าพระองค์นั้นถูกพระองค์ผู้เป็นจอมชนตรัสถามขึ้นในหมู่ชน<br>
  เกิดความลบหลู่ครอบงำแล้วจึงได้กราบทูลความพลั้งพลาดไปว่า<br>
  มนต์เหล่านี้เป็นของพราหมณ์ ดังนั้น<br>
  ข้าพระองค์มีมนต์เสื่อมเสียแล้ว จึงเป็นคนน่าสงสารร้องไห้อยู่<br>
  (พระราชาทรงติเตียนมาณพนั้นว่า)<br>
  [๗] คนผู้ต้องการน้ำหวานพึงได้น้ำหวานจากต้นไม้ใด<br>
  จะเป็นต้นละหุ่งก็ตาม ต้นสะเดาก็ตาม หรือต้นทองกวาวก็ตาม<br>
  ต้นไม้นั้นแลเป็นต้นไม้ดีที่สุดของเขา<br>
  [๘] บุคคลพึงรู้แจ้งธรรมจากผู้ใด จะเป็นกษัตริย์<br>
  พราหมณ์ แพศย์ ศูทร จัณฑาล หรือคนเทขยะก็ตาม<br>
  ผู้นั้นแลเป็นคนสูงสุดของเขา<br>
  [๙] ท่านทั้งหลายจงทำโทษ เฆี่ยนตี แล้วจงจับคอเจ้าคนชั่ว<br>
  ผู้ที่ยังประโยชน์อันสูงสุดซึ่งตนได้มาแสนยากให้พินาศไป<br>
  เพราะความเย่อหยิ่งและดูหมิ่นคน ไสหัวออกไป<br>
  (มาณพกล่าวขอเรียนมนต์ใหม่กับอาจารย์ว่า)<br>
  [๑๐] บุรุษสำคัญพื้นที่ว่าเรียบ พึงตกบ่อ ตกถ้ำ ตกเหว<br>
  ตกหลุมรากไม้ผุ หรือว่าคนตาบอดสำคัญว่าเชือก<br>
  พึงเหยียบงูเห่า เหยียบไฟฉันใด ท่านผู้มีปัญญาพึงรับทราบว่า<br>
  ข้าพเจ้าพลั้งพลาดไปแล้วฉันนั้นเหมือนกัน ท่านอาจารย์ทราบแล้ว<br>
  จงมอบมนต์ให้แก่ข้าพเจ้าผู้มีมนต์เสื่อมแล้วอีกเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙๗ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๒. ผันทนชาดก (๔๗๕)<br>
  (ต่อจากนั้น อาจารย์กล่าวว่า)<br>
  [๑๑] เราได้มอบมนต์ให้แก่เจ้าโดยธรรม<br>
  ถึงเจ้าก็เรียนเอาโดยธรรม<br>
  แม้สาเหตุที่ทำให้มนต์เสื่อม เราก็เต็มใจบอกแก่เจ้า<br>
  ถ้าเจ้าตั้งอยู่ในธรรมแล้ว มนต์จะไม่เสื่อม<br>
  [๑๒] เจ้าคนโง่ คนที่มีปัญญาน้อย<br>
  ถึงจะเลี้ยงชีวิตอยู่ได้ในมนุษยโลกทุกวันนี้<br>
  ด้วยมนต์ที่ตนได้มาโดยยาก ได้มาด้วยความลำบากก็จริง<br>
  แต่เมื่อพูดเหลาะแหละก็ทำมนต์บทนั้นให้เสื่อมไปได้<br>
  [๑๓] สำหรับเจ้าผู้เป็นคนโง่ หลงงมงาย<br>
  อกตัญญู พูดเท็จ ไม่ระมัดระวัง<br>
  เราจะไม่ให้มนต์ทั้งหลายเช่นนั้นอีก<br>
  มนต์ที่ไหนกัน ไปเสียเถิดเจ้า เราไม่พอใจเจ้าเลย<br>
  อัมพชาดกที่ ๑ จบ</p>
<p> ๒. ผันทนชาดก (๔๗๕)<br>
  ว่าด้วยการผูกเวรของหมีและไม้สะคร้อ<br>
  (หมีได้บอกช่างไม้ว่า)<br>
  [๑๔] ท่านผู้เดียวถือขวานเข้ามาถึงป่ายืนอยู่<br>
  เพื่อน เราถามแล้วท่านจงบอก<br>
  ท่านต้องการจะตัดไม้หรือ<br>
  (ช่างไม้ได้ฟังดังนั้น จึงกล่าวว่า)<br>
  [๑๕] เพื่อน เจ้าเป็นหมีเที่ยวไปยังป่าน้อยใหญ่<br>
  ทั้งป่าทึบและป่าโปร่ง เราถามแล้ว เจ้าจงบอก<br>
  ไม้อะไรถึงจะแข็งแกร่งสำหรับกงรถ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙๘ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๒. ผันทนชาดก (๔๗๕)<br>
  (หมีกล่าวว่า)<br>
  [๑๖] ต้นรังก็ดี ต้นตะเคียนก็ดี ต้นหูกวางก็ดี ต้นสีเสียดก็ดี<br>
  ที่ไหนจะแข็งแกร่ง แต่ต้นไม้ที่มีนามว่าสะคร้อนั่นซิ<br>
  เป็นไม้ที่แข็งแกร่งสำหรับกงรถ<br>
  (ช่างไม้ถามว่า)<br>
  [๑๗] ก็ต้นสะคร้อนั้น ใบก็ตาม ลำต้นก็ตามเป็นเช่นไร<br>
  เพื่อน เราถามแล้ว ท่านจงตอบ<br>
  เราจะรู้จักต้นสะคร้อได้อย่างไร<br>
  (หมีบอกว่า)<br>
  [๑๘] ต้นไม้ใดที่กิ่งห้อยน้อมลงมาแต่ไม่หัก<br>
  ข้าพเจ้ายืนอยู่ที่โคนต้นไม้ใด ต้นไม้นั้นมีนามว่าสะคร้อ<br>
  [๑๙] ต้นสะคร้อนี้จักเป็นไม้ที่สมควร<br>
  แก่กิจการของท่านทุกอย่าง<br>
  คือ ทำกำก็ได้ ล้อก็ได้ ดุมก็ได้<br>
  งอนไถก็ได้ กงก็ได้ ตัวรถก็ได้<br>
  (พระศาสดาทรงประกาศเรื่องนั้นว่า)<br>
  [๒๐] ทันใดนั้น รุกขเทวดาผู้สิงสถิตอยู่ที่ต้นสะคร้อ<br>
  ก็ได้กล่าวอย่างนี้ว่า ถึงข้าพเจ้าก็มีคำที่จะพูด<br>
  ภารทวาชะ โปรดฟังคำของข้าพเจ้า<br>
  [๒๑] ท่านจงถลกหนังจากคอหมี ๔ องคุลีแล้วใช้หุ้มกงรถ<br>
  เมื่อทำเช่นนี้ กงรถจะพึงมั่นคงยิ่งขึ้น<br>
  [๒๒] ถึงรุกขเทวดาผู้สิงสถิตอยู่ที่ต้นสะคร้อ<br>
  ได้จองเวรแล้วเพียงนั้น<br>
  ได้นำความทุกข์มาให้แก่พวกหมี<br>
  ทั้งที่เกิดแล้วและยังไม่เกิด ด้วยประการฉะนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๓๙๙ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๓. ชวนหังสชาดก (๔๗๖)<br>
  [๒๓] ด้วยประการดังกล่าวมาฉะนี้ ไม้สะคร้อยุให้คนฆ่าหมี<br>
  ส่วนหมียุให้คนโค่นต้นสะคร้อ<br>
  เพราะการวิวาทกันและกัน ต่างคนต่างยุให้ฆ่ากันและกัน คือ<br>
  [๒๔] พวกมนุษย์เกิดการทะเลาะกันขึ้นที่ใด<br>
  ที่นั้นมนุษย์ทั้งหลายก็เปิดเผยความลับเหมือนนกยูงรำแพน<br>
  และเหมือนหมีกับไม้สะคร้อเหล่านั้น<br>
  [๒๕] เพราะเหตุนั้น ตถาคตขอถวายพระพรมหาบพิตรทั้งหลาย<br>
  ขอมหาบพิตรทั้งหลายทรงพระเจริญ<br>
  ตราบเท่าที่ทรงสมาคมกัน ณ สถานที่นี้<br>
  ขอทรงรื่นเริงบันเทิงพระทัย อย่าทรงวิวาทกัน<br>
  อย่าทรงเป็นเหมือนหมีกับไม้สะคร้อเลย<br>
  [๒๖] ขอมหาบพิตรทั้งหลายทรงสำเหนียกถึงความสามัคคีนั้น<br>
  ที่พระพุทธเจ้าทั้งหลายทรงสรรเสริญแล้ว<br>
  บุคคลผู้ยินดีแล้วในความสามัคคี ดำรงอยู่ในธรรม<br>
  ย่อมไม่เสื่อมจากนิพพานอันเป็นแดนเกษมจากโยคะ<br>
  ผันทนชาดกที่ ๒ จบ</p>
<p> ๓. ชวนหังสชาดก (๔๗๖)<br>
  ว่าด้วยพญาชวนหงส์<br>
  (พระราชาทรงเชื้อเชิญชวนพญาหงส์โพธิสัตว์ว่า)<br>
  [๒๗] เจ้าจับอยู่ที่ตั่งทองนี้แหละพญาหงส์<br>
  ข้าพเจ้ารักที่จะเห็นท่าน<br>
  ท่านมาเป็นเจ้าของสถานที่นี้แล้ว<br>
  สิ่งที่มีอยู่ในพระราชนิเวศน์นี้<br>
  ท่านไม่รังเกียจ จงบอกมาให้เราทราบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐๐ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๓. ชวนหังสชาดก (๔๗๖)<br>
  (และทรงขอร้องว่า)<br>
  [๒๘] เพราะการฟัง คนบางหมู่จึงเป็นที่รักของคนบางคน<br>
  เพราะได้เห็น ความพอใจของคนบางคนจึงเสื่อมคลาย<br>
  เพราะได้เห็นและเพราะได้ฟัง คนบางหมู่จึงเป็นที่รัก<br>
  เพราะการเห็น ท่านรักใคร่ข้าพเจ้าบ้างไหม<br>
  [๒๙] เพราะการฟัง ท่านจึงเป็นที่รักของข้าพเจ้า<br>
  และเป็นที่รักยิ่ง เพราะได้มาพบกัน<br>
  พญาหงส์ ท่านเป็นที่น่ารักน่าดูอย่างนี้สำหรับข้าพเจ้า<br>
  ขอท่านจงอยู่ใกล้ ๆ ข้าพเจ้าเถิด<br>
  (พระโพธิสัตว์กล่าวว่า)<br>
  [๓๐] ข้าพเจ้าได้รับสักการบูชาอยู่เป็นนิตย์<br>
  พึงอยู่ในพระราชนิเวศน์ของพระองค์<br>
  แต่บางคราวพระองค์ทรงมึนเมา<br>
  จะพึงตรัสว่า จงย่างพญาหงส์ให้เรา<br>
  (พระราชาตรัสให้ปฏิญาณว่า)<br>
  [๓๑] น่าติเตียนจริง การดื่มน้ำเมา<br>
  ซึ่งเป็นที่พอใจของข้าพเจ้ายิ่งกว่าท่าน<br>
  เอาเถิด ข้าพเจ้าจะไม่ดื่มน้ำเมา<br>
  ตลอดเวลาที่ท่านอยู่ในนิเวศน์ของข้าพเจ้า<br>
  (พระโพธิสัตว์กล่าวว่า)<br>
  [๓๒] ขอเดชะพระราชา เสียงเหล่าสุนัขจิ้งจอกเห่าหอนก็ดี<br>
  เสียงเหล่านกร้องขันก็ดี รู้ได้ง่าย<br>
  ส่วนถ้อยคำที่พวกมนุษย์เปล่งออกมา รู้ได้ยากกว่านั้น<br>
  [๓๓] คนบางคนเบื้องต้นเป็นคนใจดี ย่อมนับถือกันว่า<br>
  เป็นญาติ เป็นมิตร หรือเป็นเพื่อนอย่างนี้บ้าง<br>
  ภายหลังกลายเป็นศัตรูไปก็มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐๑ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๔. จูฬนารทกัสสปชาดก (๔๗๗)<br>
  [๓๔] ใจจดจ่ออยู่ในผู้ใด ผู้นั้นแม้จะอยู่ไกลกันก็เหมือนอยู่ใกล้<br>
  ใจเหินห่างจากผู้ใด ผู้นั้นแม้จะอยู่ใกล้ก็เหมือนอยู่ไกล<br>
  [๓๕] สหายผู้มีจิตเลื่อมใส ถึงจะอยู่ยังฟากฝั่งสมุทร<br>
  ถ้ามีจิตเลื่อมใสต่อกัน ก็ชื่อว่าอยู่ใกล้กัน<br>
  ส่วนสหายผู้มีจิตคิดประทุษร้ายถึงจะอยู่ใกล้<br>
  ถ้ามีจิตคิดประทุษร้ายต่อกัน<br>
  ก็ชื่อว่าอยู่ยังฟากฝั่งสมุทร<br>
  [๓๖] ขอเดชะพระองค์ผู้จอมทัพ ผู้ผดุงรัฐให้เจริญ<br>
  ศัตรูถึงจะอยู่ร่วมกัน ก็ชื่อว่าอยู่ห่างไกลกัน<br>
  ส่วนบัณฑิตถึงจะอยู่ไกลกัน<br>
  ก็ชื่อว่าอยู่ใกล้ เพราะมีใจนึกถึงกัน<br>
  [๓๗] เพราะการอยู่ร่วมกันนานเกินไป<br>
  คนที่รักกันก็จะกลายเป็นไม่รักกัน<br>
  เพราะเหตุนั้น ข้าพระองค์ขอทูลลาไป<br>
  ก่อนที่จะไม่เป็นที่รักของพระองค์<br>
  (พระราชาตรัสกับพระโพธิสัตว์ว่า)<br>
  [๓๘] หากการประคองอัญชลีของข้าพเจ้าผู้วิงวอนอยู่อย่างนี้<br>
  ท่านไม่ทราบและไม่ทำตามคำของข้าพเจ้าผู้ปรนนิบัติอยู่อย่างนี้<br>
  เมื่อเป็นเช่นนั้น ข้าพเจ้าขอร้องท่านว่า โปรดแวะเวียนมาอีก<br>
  (ลำดับนั้น พระโพธิสัตว์กล่าวว่า)<br>
  [๓๙] ขอเดชะพระมหาราช ผู้ผดุงรัฐให้เจริญ<br>
  หากเราทั้งหลายยังอยู่ปกติอย่างนี้<br>
  แม้พระองค์และข้าพระองค์ก็จักไม่มีอันตราย<br>
  วันคืนต่อ ๆ ไป เราคงจะได้พบกันบ้างหรอก<br>
  ชวนหังสชาดกที่ ๓ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐๒ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๔. จูฬนารทกัสสปชาดก (๔๗๗)<br>
  ๔. จูฬนารทกัสสปชาดก (๔๗๗)<br>
  ว่าด้วยกัสสปดาบสสอนจูฬนารทดาบส<br>
  (พระโพธิสัตว์ถามลูกชายว่า)<br>
  [๔๐] ฟืนลูกก็มิได้ผ่า น้ำลูกก็มิได้ตัก<br>
  แม้ไฟลูกก็มิได้ก่อให้โพลงขึ้น<br>
  ทำไมหนอ ลูกจึงซบเซาเหมือนคนปัญญาอ่อน<br>
  (ดาบสกุมารตอบว่า)<br>
  [๔๑] พ่อกัสสปะ ลูกหมดความพยายามที่จะอยู่ป่าต่อไป<br>
  ขอกราบลาพ่อ การอยู่ในป่าลำบาก<br>
  ลูกต้องการจะไปยังเมือง<br>
  [๔๒] พ่อพราหมณ์ ลูกไปจากที่นี้แล้ว<br>
  ไปอยู่ชนบทใดชนบทหนึ่ง<br>
  พึงศึกษาอาจาระอันเป็นประเพณีที่ควรศึกษา๑<br>
  ขอพ่อกรุณาสอนธรรม๒นั้นให้ลูกด้วย<br>
  (พระโพธิสัตว์กล่าวว่า)<br>
  [๔๓] ถ้าลูกทิ้งป่าและมูลผลาหารในป่า<br>
  พอใจการอยู่ในเมือง<br>
  ลูกจงตั้งใจฟังธรรมนั้นจากพ่อ<br>
  [๔๔] อย่าเสพของมีพิษ ๑ จงเว้นเหวให้ห่างไกล ๑<br>
  อย่าจมลงในเปือกตม ๑ พึงระมัดระวังเมื่ออยู่ใกล้อสรพิษ ๑<br>
  (ดาบสกุมารเมื่อไม่รู้ความหมายของคำที่พ่อกล่าวโดยย่อ จึงถามว่า)<br>
  [๔๕] อะไรหนอคือของมีพิษ เหว<br>
  หรือเปือกตม สำหรับผู้ประพฤติพรหมจรรย์<br>
  อะไรที่พ่อกล่าวว่า เป็นอสรพิษ<br>
  ลูกถามแล้ว ขอพ่อจงบอกเรื่องนั้น<br><br>เชิงอรรถ :<br>
  ๑ หมายถึงมารยาทซึ่งเป็นจารีตประเพณีที่ควรศึกษาของสถานที่นั้น (ขุ.ชา.อ. ๖/๔๒/๑๖๑)<br>
  ๒ ธรรม หมายถึงจารีตประเพณีของชาวชนบทนั้น (ขุ.ชา.อ. ๖/๔๓/๑๖๑)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐๓ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๕. ทูตชาดก (๔๗๘)<br>
  (ฝ่ายพระโพธิสัตว์ตอบว่า)<br>
  [๔๖] พ่อนารทะ ของหมักดองในโลกที่เขาเรียกชื่อว่าสุรา<br>
  ทำใจให้ฮึกเหิม มีกลิ่นหอม น่าพอใจ มีรสอร่อยเหมือนน้ำผึ้ง<br>
  สุรานั้น พระอริยะทั้งหลายกล่าวว่า<br>
  เป็นของมีพิษสำหรับพรหมจรรย์<br>
  [๔๗] พ่อนารทะ หญิงทั้งหลายในโลกย่อมย่ำยีชายผู้ประมาทแล้ว<br>
  พวกหล่อนย่อมชักจูงจิตของชายหนุ่มไป<br>
  เหมือนลมพัดปุยนุ่นที่พลัดตกจากต้น<br>
  สภาพนั้นบัณฑิตทั้งหลายกล่าวว่า<br>
  เป็นเหวสำหรับพรหมจรรย์<br>
  [๔๘] ลาภ ๑ ความมีชื่อเสียง ๑ สักการะ ๑<br>
  การบูชาในสกุลอื่น ๆ ๑<br>
  พ่อนารทะ นี้แหละบัณฑิตทั้งหลายกล่าวว่า<br>
  เป็นเปือกตมของพรหมจรรย์<br>
  [๔๙] พ่อนารทะ พระราชาทั้งหลายทรงมีศัสตราวุธ<br>
  ทรงปกครองแผ่นดินนี้<br>
  พระราชาผู้จอมมนุษย์ ผู้ยิ่งใหญ่เช่นนั้น<br>
  เจ้าควรระวัง<br>
  [๕๐] พ่อนารทะ พระราชาผู้เป็นอิสระ เป็นอธิบดีเหล่านั้น<br>
  เจ้าอย่าอยู่ใกล้ชิดเลย<br>
  พระราชานี้แหละบัณฑิตทั้งหลายกล่าวว่า<br>
  เป็นอสรพิษสำหรับพรหมจรรย์<br>
  [๕๑] อนึ่ง คนผู้ต้องการอาหารในเวลาอาหาร<br>
  พึงเข้าไปยังเรือนหลังใดหลังหนึ่ง<br>
  บรรดาเรือนเหล่านี้ เจ้าพึงเที่ยวแสวงหาอาหาร<br>
  ในเรือนหลังที่ตนทราบว่าดีงาม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐๔ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๕. ทูตชาดก (๔๗๘)<br>
  [๕๒] ครั้นเข้าไปยังสกุลอื่นเพื่อประโยชน์แก่น้ำหรือโภชนาหาร<br>
  ควรขบเคี้ยวบริโภคแต่พอประมาณ ไม่ควรใฝ่ใจในรูป<br>
  [๕๓] คอกโค ๑ โรงสุรา ๑ นักเลง ๑ หอประชุม ๑<br>
  สถานที่เก็บเงินทอง ๑ เจ้าจงเว้นให้ห่างไกล<br>
  เหมือนคนขับยานพาหนะเว้นหนทางที่ขรุขระ<br>
  จูฬนารทกัสสปชาดกที่ ๔ จบ</p>
<p> ๕. ทูตชาดก (๔๗๘)<br>
  ว่าด้วยบุคคลผู้เป็นทูต<br>
  (พระราชาตรัสถามพระโพธิสัตว์ว่า)<br>
  [๕๔] ท่านพราหมณ์ ข้าพเจ้าส่งทูตไปหาท่าน<br>
  ซึ่งกำลังเข้าฌานอยู่ที่ริมฝั่งแม่น้ำคงคา<br>
  พวกเขาถามแล้วท่านก็ไม่ตอบ<br>
  ทุกข์ของท่านนั้นเป็นความลับหรือ<br>
  (พระโพธิสัตว์กราบทูลว่า)<br>
  [๕๕] พระองค์ผู้ผดุงรัฐให้เจริญของชาวแคว้นกาสี<br>
  ถ้าความทุกข์พึงเกิดขึ้นแก่พระองค์<br>
  พระองค์อย่าตรัสบอกความทุกข์นั้นแก่คน<br>
  ที่ช่วยปลดเปลื้องพระองค์ให้พ้นจากความทุกข์ไม่ได้<br>
  [๕๖] ผู้ใดพึงช่วยปลดเปลื้องให้พ้นส่วนแห่งความทุกข์<br>
  ที่เกิดแล้วนั้นได้ แม้เสี้ยวหนึ่งโดยธรรม<br>
  ผู้นั้นควรบอกให้ทราบโดยแท้<br>
  [๕๗] ขอเดชะพระราชา เสียงเหล่าสุนัขจิ้งจอกเห่าหอนก็ดี<br>
  เสียงเหล่านกร้องขันก็ดี รู้ได้ง่าย<br>
  ส่วนถ้อยคำที่พวกมนุษย์เปล่งออกมา รู้ได้ยากกว่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐๕ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๖. กาลิงคโพธิชาดก (๔๗๙)<br>
  [๕๘] คนบางคนเบื้องต้นเป็นคนใจดี ย่อมนับถือกันว่า<br>
  เป็นญาติ เป็นมิตร หรือเป็นเพื่อนอย่างนี้บ้าง<br>
  ภายหลังกลายเป็นศัตรูไปก็มี<br>
  [๕๙] คนใดถูกเขาถามถึงความทุกข์ของตนอยู่บ่อย ๆ<br>
  พึงบอกให้ทราบในเวลาอันไม่สมควร<br>
  พวกศัตรูของคนนั้นย่อมพอใจ<br>
  ส่วนคนที่หวังประโยชน์ต่อเขาย่อมเป็นทุกข์<br>
  [๖๐] ส่วนนักปราชญ์รู้กาลอันสมควร<br>
  ทราบความมีใจของพวกมีปัญญาเป็นอันเดียวกับตนแล้ว<br>
  พึงบอกความทุกข์อันแรงกล้าแก่คนอื่นชนิดนั้น<br>
  พึงเปล่งถ้อยคำอันอ่อนหวาน มีประโยชน์<br>
  [๖๑] อนึ่ง ถ้านักปราชญ์พึงรู้ถึงทุกข์ที่ทนไม่ได้ของตนว่า<br>
  โลกธรรมเหล่านั้นเกิดขึ้นเพื่อไม่ให้ถึงความสุขเฉพาะเราเท่านั้นหามิได้<br>
  พึงเพ่งถึงสัจจะ หิริ และโอตตัปปะเท่านั้น<br>
  อดกลั้นความทุกข์อันแรงกล้าเพียงผู้เดียว<br>
  (พระโพธิสัตว์กราบทูลอีกว่า)<br>
  [๖๒] ขอเดชะพระมหาราช ข้าพระองค์ต้องการทรัพย์เพื่อให้อาจารย์<br>
  จึงท่องเที่ยวไปขอยังแว่นแคว้น นิคม และราชธานีต่าง ๆ<br>
  [๖๓] ขอเดชะพระมหาราช ผู้ทรงเป็นใหญ่แห่งหมู่ชน<br>
  ข้าพระองค์ได้ขอกับพวกคหบดี ราชบุรุษ<br>
  และพราหมณ์มหาศาล จึงได้ทองคำมา ๗ แท่ง<br>
  ทองคำเหล่านั้นของข้าพระองค์สูญหายเสียแล้ว<br>
  เพราะเหตุนั้น ข้าพระองค์จึงเศร้าโศกมาก<br>
  [๖๔] ขอเดชะพระมหาราช คนเหล่านั้นข้าพระองค์คิดไตร่ตรองดู<br>
  แล้วว่า ไม่สามารถจะช่วยปลดเปลื้องทุกข์ได้<br>
  เพราะเหตุนั้น ข้าพระองค์จึงไม่บอกแก่เขาเหล่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐๖ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๖. กาลิงคโพธิชาดก (๔๗๙)<br>
  [๖๕] ขอเดชะพระมหาราช ส่วนพระองค์ข้าพระองค์คิดไตร่ตรองดู<br>
  แล้วว่า สามารถจะช่วยปลดเปลื้องทุกข์ได้<br>
  เพราะเหตุนั้น ข้าพระองค์จึงกราบทูลให้พระองค์ทรงทราบ<br>
  (พระศาสดาตรัสพระคาถาสุดท้ายว่า)<br>
  [๖๖] พระราชาผู้ผดุงรัฐให้เจริญของชาวแคว้นกาสี<br>
  มีพระหฤทัยเลื่อมใสได้พระราชทานทองคำแท้ ๆ แก่เขา ๑๔ แท่ง<br>
  ทูตชาดกที่ ๕ จบ</p>
<p> ๖. กาลิงคโพธิชาดก (๔๗๙)<br>
  ว่าด้วยพระเจ้ากาลิงคะทรงบูชาโพธิมณฑล<br>
  (พระศาสดาทรงประกาศเรื่องนี้ว่า)<br>
  [๖๗] พระเจ้าจักรพรรดิพระนามว่ากาลิงคะ<br>
  ทรงปกครองแผ่นดินโดยธรรม<br>
  ทรงพญาช้างแก้วซึ่งมีอานุภาพมาก ได้เสด็จไปใกล้โพธิพฤกษ์<br>
  [๖๘] พราหมณ์ปุโรหิตภารทวาชะ ชาวกาลิงคะพิจารณาดูภูมิภาค<br>
  แล้วประคองอัญชลี ได้กราบทูลพระราชา<br>
  พระนามว่ากาลิงคะ ผู้เป็นโอรสของพระดาบสว่า<br>
  [๖๙] ขอเดชะพระมหาราช ขอพระองค์เสด็จลงมาเถิด<br>
  สถานที่นี้เป็นภูมิภาคที่พระพุทธเจ้าทุกพระองค์ทรงยกย่องแล้ว<br>
  เพราะสถานที่นี้ พระพุทธเจ้าทั้งหลายผู้ล้ำเลิศ<br>
  ตรัสรู้ด้วยพระองค์เอง ทรงรุ่งเรืองอยู่<br>
  [๗๐] ภูมิภาคนี้ ต้นหญ้าลดาวัลย์เวียนเป็นทักษิณาวัฏ<br>
  ภูมิภาคนี้เป็นจุดศูนย์กลางแห่งแผ่นดิน<br>
  ขอเดชะพระมหาราช ข้าพระองค์ได้สดับมาดังนี้<br>
  [๗๑] ภูมิภาคแห่งนี้เป็นจุดศูนย์กลางแห่งแผ่นดิน<br>
  ซึ่งเป็นที่รองรับสรรพสัตว์ เป็นแผ่นดินที่มีสาครล้อมรอบ<br>
  ขอพระองค์เสด็จลงมานมัสการเถิด พระเจ้าข้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐๗ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๗. อกิตติชาดก (๔๘๐)<br>
  [๗๒] พญาช้างเหล่าใดถึงจะเป็นช้างแก้วและเกิดในตระกูลสูง<br>
  พญาช้างเหล่านั้นก็เข้าไปใกล้สถานที่มีประมาณเพียงนั้นไม่ได้<br>
  [๗๓] พญาช้างถึงจะเกิดในตระกูลสูงก็จริง<br>
  ขอพระองค์ทรงไสพญาช้างตัวที่ฝึกแล้วไปเถิด<br>
  สถานที่มีประมาณเพียงนี้ พญาช้างก็ไม่สามารถจะเข้าไปได้<br>
  [๗๔] พระเจ้ากาลิงคะครั้นทรงสดับถ้อยคำนั้นแล้ว<br>
  ทรงใคร่ครวญวาจาของปุโรหิตผู้พยากรณ์<br>
  แล้วทรงไสพญาช้างไปด้วยพระดำริว่า<br>
  เราจักรู้ตามคำที่พราหมณ์นี้พูดจริงหรือ<br>
  [๗๕] ส่วนพญาช้างที่พระราชาทรงไสไป<br>
  ได้เปล่งเสียงโกญจนาทอันกึกก้อง ได้ถอยหลังคุกเข่าลง<br>
  เหมือนไม่สามารถจะนำภาระอันหนักไปได้<br>
  [๗๖] พราหมณ์ปุโรหิตภารทวาชะชาวกาลิงคะรู้ว่า<br>
  พระคชาธารสิ้นชีพเสียแล้วจึงได้รีบกราบทูลพระเจ้ากาลิงคะว่า<br>
  ขอพระองค์เสด็จประทับพระคชาธารเชือกอื่นเถิด<br>
  พระคชาธารเชือกนี้สิ้นชีพแล้ว พระเจ้าข้า<br>
  [๗๗] พระเจ้ากาลิงคะครั้นได้สดับคำนั้นแล้ว<br>
  รีบประทับพระคชาธารเชือกอื่น<br>
  เมื่อพระราชาเสด็จประทับแล้ว<br>
  พระคชาธารก็ล้มลงบนแผ่นดิน ณ ที่นั้นเอง<br>
  เป็นอันว่า คำของปุโรหิตผู้ถวายพยากรณ์<br>
  ได้เป็นจริงตามที่ช้างปรากฏแล้ว<br>
  [๗๘] พระเจ้ากาลิงคะได้ตรัส<br>
  กับพราหมณ์ปุโรหิตกาลิงคะดังนี้ว่า<br>
  ท่านนั่นแหละเป็นสัมพุทธะ สัพพัญญูรู้เห็นเหตุทั้งปวง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐๘ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๗. อกิตติชาดก (๔๘๐)<br>
  [๗๙] กาลิงคพราหมณ์ผู้ไม่ยอมรับคำชมเชยนั้นได้กราบทูลอย่างนี้ว่า<br>
  ความจริง ข้าพระองค์ทั้งหลายเป็นนักพยากรณ์<br>
  ส่วนพระพุทธเจ้าทั้งหลายเป็นสัพพัญญู พระพุทธเจ้าข้า<br>
  [๘๐] ก็พระพุทธเจ้าทั้งหลายทรงเป็นสัพพัญญู<br>
  และทรงรู้ทุกอย่าง หาทรงทราบด้วยสูตรไม่<br>
  ส่วนข้าพระองค์ทั้งหลายรู้ได้ด้วยกำลังวิชาอาคม<br>
  พระพุทธเจ้าทั้งหลายทรงรู้ชัดทุกสิ่งทุกอย่าง<br>
  [๘๑] ลำดับนั้น พระราชาทรงนำระเบียบดอกไม้<br>
  และเครื่องลูบไล้ไปบูชา ฉลองต้นโพธิ<br>
  ด้วยดนตรีต่าง ๆ ที่รับสั่งให้ประโคมแล้วเสด็จกลับ<br>
  [๘๒] พระเจ้ากาลิงคะทรงรับสั่งให้เก็บดอกไม้หกหมื่นเล่มเกวียน<br>
  บูชาโพธิมณฑลสถานอันยอดเยี่ยมทุกวัน ดังนี้แล<br>
  กาลิงคโพธิชาดกที่ ๖ จบ</p>
<p> ๗. อกิตติชาดก (๔๘๐)<br>
  ว่าด้วยอกิตติดาบส<br>
  (พระศาสดาทรงประกาศเรื่องนี้ว่า)<br>
  [๘๓] ท้าวสักกะผู้เป็นใหญ่แห่งภูตทอดพระเนตรเห็น<br>
  อกิตติดาบสเข้าฌานอยู่ จึงตรัสถามว่า<br>
  ท่านมหาพราหมณ์ พระคุณเจ้าปรารถนาอะไรหรือ<br>
  จึงเข้าฌานอยู่องค์เดียวในเวลาอากาศอบอ้าว<br>
  (พระโพธิสัตว์กราบทูลว่า)<br>
  [๘๔] ขอถวายพระพรท้าวสักกะ การเกิดอีก ๑<br>
  การที่สรีระแตกทำลาย ๑ การหลงลืมสติตาย ๑ เป็นทุกข์<br>
  เพราะเหตุนั้น ท้าววาสวะ อาตมาจึงเข้าฌาน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๐๙ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๗. อกิตติชาดก (๔๘๐)<br>
  (ท้าวสักกะถวายพรว่า)<br>
  [๘๕] พระคุณเจ้ากัสสปะ เพราะถ้อยคำที่พระคุณเจ้าเจรจานั้น<br>
  ไพเราะ เหมาะสม เป็นสุภาษิต<br>
  โยมขอถวายพรแก่พระคุณเจ้าตามที่ใจของท่านปรารถนา<br>
  (พระโพธิสัตว์เมื่อจะรับพร จึงกราบทูลว่า)<br>
  [๘๖] ขอถวายพระพรท้าวสักกะ ผู้เป็นใหญ่แห่งภูตทั้งปวง<br>
  หากมหาบพิตรจะประทานพรแก่อาตมา<br>
  นรชนทั้งหลายได้บุตร ภรรยา ทรัพย์ ข้าวเปลือก<br>
  และสิ่งของอันเป็นที่รักแล้วยังไม่อิ่ม เพราะความโลภอันใด<br>
  ความโลภอันนั้นขออย่าได้มีอยู่ในอาตมาเลย<br>
  (ท้าวสักกะประทานพรให้ยิ่งขึ้นไปว่า)<br>
  [๘๗] พระคุณเจ้ากัสสปะ เพราะถ้อยคำที่พระคุณเจ้าเจรจานั้น<br>
  ไพเราะ เหมาะสม เป็นสุภาษิต<br>
  โยมขอถวายพรแก่พระคุณเจ้าตามที่ใจของท่านปรารถนา<br>
  (พระโพธิสัตว์เมื่อจะรับพร จึงกราบทูลว่า)<br>
  [๘๘] ขอถวายพระพรท้าวสักกะ ผู้เป็นใหญ่แห่งภูตทั้งปวง<br>
  หากมหาบพิตรจะประทานพรแก่อาตมา<br>
  นา สวน เงิน โค ม้า และคนผู้เป็นทาสย่อมเสื่อมสิ้นไป<br>
  เพราะโทสะที่เกิดแล้วอันใด<br>
  โทสะอันนั้นขออย่าได้มีอยู่ในอาตมาเลย<br>
  (ท้าวสักกะตรัสว่า)<br>
  [๘๙] พระคุณเจ้ากัสสปะ เพราะถ้อยคำที่พระคุณเจ้าเจรจานั้น<br>
  ไพเราะ เหมาะสม เป็นสุภาษิต<br>
  โยมขอถวายพรแก่พระคุณเจ้าตามที่ใจของท่านปรารถนา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑๐ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๗. อกิตติชาดก (๔๘๐)<br>
  (พระโพธิสัตว์กราบทูลว่า)<br>
  [๙๐] ขอถวายพระพรท้าวสักกะ ผู้เป็นใหญ่แห่งภูตทั้งปวง<br>
  หากมหาบพิตรจะประทานพรแก่อาตมา<br>
  ขอให้อาตมาไม่พึงพบเห็นคนพาล ไม่พึงได้ยิน<br>
  ไม่พึงอยู่ร่วมกับคนพาล ไม่พึงทำการเจรจาปราศรัย<br>
  และไม่พึงพอใจการเจรจาปราศรัยกับคนพาลเลย<br>
  (ท้าวสักกะตรัสว่า)<br>
  [๙๑] พระคุณเจ้ากัสสปะ คนพาลได้ทำอะไรแก่พระคุณเจ้าหรือ<br>
  ขอจงบอกเหตุ เพราะเหตุไร<br>
  พระคุณเจ้าจึงไม่ต้องการพบเห็นคนพาล<br>
  (พระโพธิสัตว์กราบทูลว่า)<br>
  [๙๒] คนพาลมีปัญญาทราม ย่อมแนะนำสิ่งที่ไม่ควรแนะนำ<br>
  ชักชวนในสิ่งที่ไม่ใช่ธุระ<br>
  การแนะนำชั่วเป็นสิ่งที่ประเสริฐสำหรับเขา<br>
  เขาถูกว่ากล่าวโดยชอบก็โกรธ คนพาลนั้นไม่รู้วินัย<br>
  การไม่พบเห็นเขาเสียได้เป็นการดี<br>
  (ท้าวสักกะตรัสว่า)<br>
  [๙๓] พระคุณเจ้ากัสสปะ เพราะถ้อยคำที่พระคุณเจ้าเจรจานั้น<br>
  ไพเราะ เหมาะสม เป็นสุภาษิต<br>
  โยมขอถวายพรแก่พระคุณเจ้าตามที่ใจของท่านปรารถนา<br>
  (พระโพธิสัตว์กราบทูลว่า)<br>
  [๙๔] ขอถวายพระพรท้าวสักกะ ผู้เป็นใหญ่แห่งภูตทั้งปวง<br>
  หากมหาบพิตรจะประทานพรแก่อาตมา<br>
  ขอให้อาตมาพึงได้พบ พึงได้ยิน พึงได้อยู่ร่วมกับนักปราชญ์<br>
  พึงได้เจรจาปราศรัยและพอใจการเจรจาปราศรัยกับนักปราชญ์เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑๑ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๘. ตักการิยชาดก (๔๘๑)<br>
  (ท้าวสักกะตรัสว่า)<br>
  [๙๕] พระคุณเจ้ากัสสปะ นักปราชญ์ได้ทำอะไรแก่พระคุณเจ้าหรือ<br>
  ขอจงบอกเหตุ เพราะเหตุไร<br>
  พระคุณเจ้าจึงต้องการพบเห็นนักปราชญ์<br>
  (พระโพธิสัตว์กราบทูลว่า)<br>
  [๙๖] นักปราชญ์ผู้มีปัญญาย่อมแนะนำสิ่งที่ควรแนะนำ<br>
  ไม่ชักชวนในสิ่งที่ไม่ใช่ธุระ การแนะนำดีเป็นสิ่งประเสริฐของเขา<br>
  เขาถูกว่ากล่าวโดยชอบก็ไม่โกรธ<br>
  นักปราชญ์นั้นรู้วินัย การสมาคมกับท่านเป็นการดี<br>
  (ท้าวสักกะตรัสว่า)<br>
  [๙๗] พระคุณเจ้ากัสสปะ เพราะถ้อยคำที่พระคุณเจ้าเจรจานั้น<br>
  ไพเราะ เหมาะสม เป็นสุภาษิต<br>
  โยมขอถวายพรแก่พระคุณเจ้าตามที่ใจของท่านปรารถนา<br>
  (พระโพธิสัตว์กราบทูลว่า)<br>
  [๙๘] ขอถวายพระพรท้าวสักกะ ผู้เป็นใหญ่แห่งภูตทั้งปวง<br>
  หากมหาบพิตรจะประทานพรแก่อาตมา<br>
  เมื่อราตรีนั้นสิ้นไป ในเวลาดวงอาทิตย์ขึ้น<br>
  ขอภักษาอันเป็นทิพย์และยาจกผู้มีศีลพึงปรากฏ<br>
  [๙๙] ขอถวายพระพร เมื่ออาตมาให้อยู่ ขอภักษาอย่าพึงหมดสิ้นไป<br>
  ครั้นให้แล้ว ขออาตมาอย่าพึงเดือดร้อนในภายหลัง<br>
  ขณะกำลังให้ ก็พึงทำจิตให้เลื่อมใส<br>
  (ท้าวสักกะตรัสว่า)<br>
  [๑๐๐] พระคุณเจ้ากัสสปะ เพราะถ้อยคำที่พระคุณเจ้าเจรจานั้น<br>
  ไพเราะ เหมาะสม เป็นสุภาษิต<br>
  โยมขอถวายพรแก่พระคุณเจ้าตามที่ใจของท่านปรารถนา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑๒ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๘. ตักการิยชาดก (๔๘๑)<br>
  (พระโพธิสัตว์กราบทูลว่า)<br>
  [๑๐๑] ขอถวายพระพรท้าวสักกะ ผู้เป็นใหญ่แห่งภูตทั้งปวง<br>
  หากมหาบพิตรจะประทานพรแก่อาตมา<br>
  ขอมหาบพิตรอย่าเสด็จมาหาอาตมาอีกเลย<br>
  (ท้าวสักกะตรัสว่า)<br>
  [๑๐๒] นรชนชายหญิงทั้งหลายหวังอย่างยิ่งที่จะพบโยม<br>
  ด้วยการบำเพ็ญจริยาวัตรเป็นอันมาก<br>
  ในการเห็นโยมน่ากลัวนักหรือ<br>
  (พระโพธิสัตว์กราบทูลว่า)<br>
  [๑๐๓] มหาบพิตรผู้มีวรรณะเหมือนวรรณะแห่งเทพ<br>
  บันดาลความใคร่ทั้งปวงให้สำเร็จได้เช่นนั้น<br>
  อาตมาพบเห็นแล้ว พึงประมาทการบำเพ็ญตบะ<br>
  สิ่งนั้นจึงเป็นภัยแก่อาตมาเพราะการพบเห็นมหาบพิตร<br>
  อกิตติชาดกที่ ๗ จบ</p>
<p> ๘. ตักการิยชาดก (๔๘๑)<br>
  ว่าด้วยตักการิยมาณพเตือนอาจารย์<br>
  (ปุโรหิตผู้เป็นอาจารย์สนทนากับพระโพธิสัตว์ผู้เป็นศิษย์ว่า)<br>
  [๑๐๔] พ่อตักการิยะ ฉันนั่นแหละเป็นคนโง่ พูดคำชั่ว<br>
  เหมือนกบที่อยู่ในป่าเรียกหางูมากินตัวเอง<br>
  จะต้องตกไปยังหลุมนี้ การพูดเกินขอบเขตไม่ดีเลย<br>
  (พระโพธิสัตว์กล่าวว่า)<br>
  [๑๐๕] คนผู้พูดเกินขอบเขตย่อมประสบการจองจำ<br>
  การถูกฆ่า และความโศกเศร้า คร่ำครวญ<br>
  ท่านอาจารย์ ท่านควรตำหนิตนเอง<br>
  ตามเหตุที่คนทั้งหลายจะฝังท่านลงในหลุม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑๓ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๘. ตักการิยชาดก (๔๘๑)<br>
  (ลูกชายเศรษฐีกล่าวว่า)<br>
  [๑๐๖] เราไปถามตุณฑิละทำไม<br>
  นางกาฬีนี้ซิ ควรทำกับน้องชายหล่อนเอง<br>
  เราถูกแย่งเสื้อผ้า และกลายเป็นชีเปลือยไป<br>
  แม้เรื่องนี้ก็เหมือนเรื่องของท่านอาจารย์มาก<br>
  (พระโพธิสัตว์แสดงเหตุอื่นอีกว่า)<br>
  [๑๐๗] นกกุลิงคะตัวเองไม่ได้ต่อสู้กับใครเลย<br>
  แต่ไปบินอยู่ระหว่างแกะที่กำลังขวิดกัน<br>
  จึงถูกหัวแกะทั้ง ๒ บดขยี้ท่ามกลางอากาศนั้น<br>
  แม้เรื่องนี้ก็เหมือนเรื่องของท่านอาจารย์มาก<br>
  [๑๐๘] คน ๔ คนเมื่อจะช่วยเหลือคนเพียงคนเดียวจึงพากันจับชายผ้า<br>
  พวกเขาทั้งหมด ๔ คนจึงพากันศีรษะแตกนอนตายไป<br>
  แม้เรื่องนี้ก็เหมือนเรื่องของท่านอาจารย์มาก<br>
  [๑๐๙] อุปมาเหมือนแม่แพะที่เขาผูกมัดไว้ที่พุ่มกอไผ่<br>
  คึกคะนอง ดีดเท้าไปกระทบมีดดาบ<br>
  จึงถูกเขาใช้มีดดาบเล่มนั้นเชือดคอของมัน<br>
  แม้เรื่องนี้ก็เหมือนเรื่องของท่านอาจารย์มาก<br>
  (พระราชาทรงกริ้วต่อนายพราน จึงตรัสว่า)<br>
  [๑๑๐] กินนรเหล่านี้มิใช่เทวดา มิใช่คนธรรพ์เทพบุตร<br>
  เป็นสัตว์พวกเนื้อ ตกอยู่ในอำนาจของเรา<br>
  พวกเจ้าจงย่างมันตัวหนึ่งในเวลาอาหารมื้อเย็น<br>
  อีกตัวหนึ่งจงย่างมันในเวลาอาหารมื้อเช้าต่อไป<br>
  (กินนรีรู้ว่าพระราชาทรงกริ้ว จึงกราบทูลว่า)<br>
  [๑๑๑] คำทุพภาษิตนับแสนคำก็ไม่ถึงแม้เสี้ยวหนึ่งแห่งคำสุภาษิต<br>
  กินนรรังเกียจคำทุพภาษิตจึงเศร้าหมอง<br>
  เพราะเหตุนั้น พวกกินนรจึงนิ่งเฉย มิใช่เพราะความโง่เขลา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑๔ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๘. ตักการิยชาดก (๔๘๑)<br>
  (พระราชาทรงยินดีแล้วตรัสว่า)<br>
  [๑๑๒] กินนรตัวนี้พูดกับเราแล้ว พวกเจ้าจงปล่อยมันไป<br>
  และจงนำมันไปยังภูเขาหิมพานต์<br>
  ส่วนตัวนี้ เจ้าจงให้ไว้ที่ห้องครัวใหญ่<br>
  และย่างมันในเวลาอาหารมื้อเช้าแต่เช้าตรู่<br>
  (กินนรได้ฟังพระดำรัสนั้นแล้วจึงกราบทูลว่า)<br>
  [๑๑๓] ปศุสัตว์ทั้งหลายมีเมฆฝนเป็นที่พึ่ง<br>
  ประชาชนนี้มีปศุสัตว์เป็นที่พึ่ง<br>
  ข้าแต่พระมหาราช พระองค์เป็นที่พึ่งของข้าพระองค์<br>
  ข้าพระองค์เป็นที่พึ่งของภรรยาของข้าพระองค์<br>
  ระหว่างข้าพระองค์ทั้ง ๒ ตัวหนึ่งรู้ว่าอีกตัวหนึ่งตายแล้ว<br>
  ตนพ้นความตายแล้วจึงจะบินไปสู่ภูเขา<br>
  [๑๑๔] ขอเดชะพระองค์ผู้จอมชน<br>
  คนจะพึงหลีกเว้นจากการนินทาได้โดยง่ายก็หาไม่<br>
  คนที่ควรคบหาก็มีฉันทะต่าง ๆ กัน<br>
  คนหนึ่งได้รับการยกย่องด้วยคุณธรรมข้อใด<br>
  คุณธรรมข้อนั้นแหละ คนอื่นกลับได้รับการนินทา<br>
  [๑๑๕] สัตวโลกทั้งหลายมีจิตทรามบ้าง ประณีตบ้าง<br>
  สัตวโลกทั้งปวงชื่อว่ามีความคิดก็เพราะจิตของตน<br>
  สัตว์ทุกตัวตนในโลกนี้ล้วนมีจิตเป็นของตนเอง<br>
  จึงไม่ควรยอมอยู่ในอำนาจแห่งจิตของใคร ๆ<br>
  (พระราชาทรงโสมนัสแล้วจึงตรัสว่า)<br>
  [๑๑๖] กินนรพร้อมทั้งภรรยาได้นิ่งอยู่<br>
  บัดนี้ กินนรตนใดกลัวภัยจึงพูด<br>
  กินนรตนนั้นพ้นภัยแล้ว มีความสุข ไม่มีโรค<br>
  นับว่า การพูดมีประโยชน์แก่สัตว์ทั้งหลายโดยแท้<br>
  ตักการิยชาดกที่ ๘ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑๕ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๙. รุรุมิคราชชาดก (๔๘๒)<br>
  ๙. รุรุมิคราชชาดก (๔๘๒)<br>
  ว่าด้วยน้ำใจของพญาเนื้อรุรุ<br>
  (พระราชาตรัสว่า)<br>
  [๑๑๗] เราจะให้บ้านส่วยและเหล่านารีที่ประดับตบแต่งแล้วแก่คน<br>
  ผู้บอกกล่าวถึงพญาเนื้อตัวประเสริฐกว่าเนื้อทั้งหลายแก่เรา<br>
  (บุตรเศรษฐีกราบทูลว่า)<br>
  [๑๑๘] ขอพระองค์ประทานบ้านส่วยและเหล่านารี<br>
  ที่ประดับตบแต่งแล้วแก่ข้าพระองค์<br>
  ข้าพระองค์จักกราบทูลถึงพญาเนื้อ<br>
  ตัวประเสริฐกว่าเนื้อทั้งหลายต่อพระองค์<br>
  (เมื่อจะบอกที่อยู่ของพญาเนื้อ จึงกราบทูลว่า)<br>
  [๑๑๙] ณ ไพรสณฑ์แห่งนั้น ต้นมะม่วงและต้นสาละผลิดอกบานสะพรั่ง<br>
  ภูมิภาคปกคลุมไปด้วยติณชาติมีสีแดงเหมือนปีกแมลงค่อมทอง<br>
  พญาเนื้อตัวนั้นอยู่ ณ ไพรสณฑ์แห่งนี้<br>
  (พระศาสดาทรงประกาศเรื่องนั้นว่า)<br>
  [๑๒๐] พระราชาทรงโก่งธนูสอดใส่ลูกศร เสด็จเข้าไปใกล้<br>
  ส่วนพญาเนื้อเห็นพระราชาแล้วจึงร้องกราบทูลแต่ไกลว่า<br>
  [๑๒๑] ทรงหยุดก่อน พระมหาราชผู้จอมทัพ<br>
  อย่าเพิ่งทรงยิงข้าพระองค์<br>
  ใครหนอกราบทูลเรื่องนี้แก่พระองค์ว่า<br>
  พญาเนื้อตัวนั้นอยู่ ณ ไพรสณฑ์แห่งนี้<br>
  (พระราชาตรัสว่า)<br>
  [๑๒๒] เจ้าคนที่ประพฤติเลวทรามยืนอยู่ห่าง ๆ<br>
  นั่นเพื่อน ก็เขานั่นแหละได้บอกเรื่องนี้แก่เราว่า<br>
  เนื้อตัวนั้นอยู่ ณ ไพรสณฑ์แห่งนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑๖ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๙. รุรุมิคราชชาดก (๔๘๒)<br>
  (พระโพธิสัตว์กราบทูลว่า)<br>
  [๑๒๓] ได้ยินว่า คนบางพวกในโลกนี้<br>
  ได้กล่าวความจริงไว้อย่างนี้ว่า ไม้ลอยน้ำยังดีกว่า<br>
  ส่วนคนบางคนที่ประทุษร้ายมิตรไม่ดีเลย<br>
  (พระราชาทรงสดับดังนั้น จึงตรัสว่า)<br>
  [๑๒๔] นี่พญาเนื้อรุรุ เจ้าติเตียนหมู่เนื้อ<br>
  หรือหมู่นก ก็หรือติเตียนหมู่มนุษย์<br>
  เพราะภัยอันใหญ่หลวงจะมาต้องเรา<br>
  เพราะได้ฟังเจ้าพูดภาษามนุษย์<br>
  (พระโพธิสัตว์กราบทูลว่า)<br>
  [๑๒๕] ขอเดชะพระมหาราช ข้าพระองค์ได้ช่วยผู้ใด<br>
  ซึ่งถูกน้ำพัดมาในห้วงน้ำที่มีน้ำมาก มีกระแสเชี่ยวกรากขึ้นมา<br>
  ภัยมาถึงข้าพระองค์เพราะผู้นั้นเป็นเหตุ<br>
  การสมาคมกับคนชั่วเป็นทุกข์<br>
  (พระราชาทรงกริ้วบุตรเศรษฐี จึงตรัสว่า)<br>
  [๑๒๖] เรานั้นจะปล่อยลูกศร ๔ ปีกดอกนี้<br>
  แหวกอากาศไปเจาะร่างเสียบตรงหัวใจ<br>
  เราจะฆ่ามันผู้ประทุษร้ายมิตร ทำกิจที่ไม่ควรทำ<br>
  ซึ่งไม่รู้จักคนผู้ทำคุณไว้เช่นนั้น<br>
  (ลำดับนั้น พระโพธิสัตว์กราบทูลว่า)<br>
  [๑๒๗] ขอเดชะพระองค์ผู้จอมชน ผู้ทรงพระปรีชา<br>
  การฆ่าคนชั่วนั้น สัตบุรุษทั้งหลายไม่สรรเสริญ<br>
  ขอคนผู้มีธรรมชั่วช้าจงกลับไปบ้านได้ตามความปรารถนา<br>
  และขอพระองค์ทรงพระราชทาน<br>
  สิ่งที่พระองค์ตรัสพระราชทานไว้แก่เขาเถิด<br>
  และข้าพระองค์จะกระทำสิ่งที่พระองค์ทรงปรารถนา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑๗ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๑๐. สรภมิคชาดก (๔๘๓)<br>
  (พระราชาทรงชมเชยพระโพธิสัตว์แล้วตรัสว่า)<br>
  [๑๒๘] พญาเนื้อรุรุ เจ้าไม่ประทุษร้ายต่อคนผู้ประทุษร้าย<br>
  แถมยังปล่อยให้คนชั่วช้ากลับไปบ้านได้ตามสบาย<br>
  นับว่าเป็นผู้หนึ่งในบรรดาสัตบุรุษทั้งหลายแน่นอน<br>
  เราจะให้สิ่งที่ได้พูดว่าจะให้แก่เขา<br>
  และจะให้เจ้าเที่ยวไปตามความพอใจด้วย<br>
  (ลำดับนั้น พระโพธิสัตว์เมื่อจะลองหยั่งพระทัยพระราชา จึงได้กราบทูลว่า)<br>
  [๑๒๙] ขอเดชะพระราชา เสียงเหล่าสุนัขจิ้งจอกเห่าหอนก็ดี<br>
  เสียงเหล่านกร้องขันก็ดี รู้ได้ง่าย<br>
  ส่วนถ้อยคำที่พวกมนุษย์เปล่งออกมา รู้ได้ยากกว่านั้น<br>
  [๑๓๐] คนบางคนเบื้องต้นเป็นคนใจดี ย่อมนับถือกันว่า<br>
  เป็นญาติ เป็นมิตร หรือเป็นเพื่อนอย่างนี้บ้าง<br>
  ภายหลังกลายเป็นศัตรูไปก็มี<br>
  (พระศาสดาทรงประกาศความข้อนั้นว่า)<br>
  [๑๓๑] พวกชาวชนบทและชาวนิคมมาประชุมพร้อมกัน<br>
  ร้องทุกข์ว่า พวกเนื้อพากันมากินข้าวกล้า<br>
  ขอพระองค์ผู้สมมติเทพจงทรงห้ามหมู่เนื้อนั้น<br>
  (พระราชาทรงสดับดังนั้นแล้ว จึงตรัสว่า)<br>
  [๑๓๒] ชนบทจงอย่ามีและแม้แว่นแคว้นจงพินาศไปก็ตามที<br>
  ส่วนเราให้อภัยทานแล้ว<br>
  จะไม่ประทุษร้ายพญาเนื้อรุรุอย่างเด็ดขาด<br>
  [๑๓๓] ชนบทของเราจงอย่ามีและแว่นแคว้นของเราจงพินาศไป<br>
  ส่วนเราให้พรแก่พญาเนื้อแล้วจะไม่พูดมุสาเด็ดขาด<br>
  รุรุมิคราชชาดกที่ ๙ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑๘ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๑๐. สรภมิคชาดก (๔๘๓)<br>
  ๑๐. สรภมิคชาดก (๔๘๓)<br>
  ว่าด้วยละมั่งทำคุณแก่พระราชา<br>
  (พระเจ้าพรหมทัตมีพระทัยเปี่ยมด้วยปีติ ทรงเปล่งอุทานว่า)<br>
  [๑๓๔] เป็นคนต้องหวังร่ำไป คนฉลาดไม่ควรท้อแท้<br>
  เราเห็นตัวเองเป็นตัวอย่าง<br>
  ปรารถนาอย่างใดก็ได้อย่างนั้น<br>
  [๑๓๕] เป็นคนต้องหวังร่ำไป คนฉลาดไม่ควรท้อแท้<br>
  เราเห็นตัวเองเป็นตัวอย่าง<br>
  ถูกเขาช่วยให้ขึ้นจากน้ำมาบนบกได้<br>
  [๑๓๖] เป็นคนต้องพยายามร่ำไป คนฉลาดไม่ควรท้อแท้<br>
  เราเห็นตัวเองเป็นตัวอย่าง<br>
  ปรารถนาอย่างไรก็ได้อย่างนั้น<br>
  [๑๓๗] เป็นคนต้องพยายามร่ำไป คนฉลาดไม่ควรท้อแท้<br>
  เราเห็นตัวเองเป็นตัวอย่าง<br>
  ถูกเขาช่วยให้ขึ้นจากน้ำมาบนบกได้<br>
  [๑๓๘] คนมีปัญญาแม้จะตกอยู่ในความทุกข์<br>
  ก็ไม่ควรสิ้นความหวัง เพื่อจะบรรลุถึงความสุข<br>
  เพราะว่าสัมผัส๑มีอยู่มากมาย ทั้งที่ไม่มีประโยชน์และมีประโยชน์<br>
  ถึงจะไม่นึกคิดก็ต้องถึงความตาย<br>
  [๑๓๙] สิ่งที่ไม่ได้คิดแล้วเป็นไปได้ก็มี<br>
  สิ่งที่คิดแล้วพินาศไปก็มี ไม่ว่าจะเป็นหญิงหรือชาย<br>
  โภคะทั้งหลายสำเร็จได้เพราะความคิดไม่มีเลย<br><br>เชิงอรรถ :<br>
  ๑ สัมผัส คือ สิ่งที่กระทบถูกต้อง ผัสสะที่เป็นทุกข์ ถูกเข้าแล้วถึงตายก็มี ผัสสะที่เป็นสุข
  ถูกเข้าแล้ว<br>
  ทำให้มีชีวิตก็มี (ขุ.ชา.อ. ๘/๑๓๘/๒๑๙)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๑๙ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๑๐. สรภมิคชาดก (๔๘๓)<br>
  (พราหมณ์ปุโรหิตถวายพระพรชัยแล้ว ได้กราบทูลว่า)<br>
  [๑๔๐] ละมั่งตัวใด พระองค์ติดตามไปจนถึงซอกเขา ในตอนแรก<br>
  เพราะอาศัยความบากบั่นของละมั่งตัวนั้นซึ่งมีจิตไม่ย่อท้อ<br>
  พระองค์จึงยังทรงพระชนม์อยู่ได้<br>
  [๑๔๑] ละมั่งตัวใด พยายามใช้ก้อนหินถม<br>
  ช่วยพระองค์ขึ้นมาจากเหวที่ขึ้นได้แสนยาก<br>
  และปลดเปลื้องพระองค์ผู้ทรงระทมทุกข์จากปากพญามัจจุราช<br>
  พระองค์คงจะทรงรับสั่งถึงละมั่งตัวมีจิตไม่ย่อท้อตัวนั้นแหละ<br>
  (พระราชาตรัสว่า)<br>
  [๑๔๒] เวลานั้น ท่านได้อยู่ ณ ที่นั้นเหมือนกันหรือ<br>
  หรือว่าใครบอกเรื่องนั้นแก่ท่าน<br>
  ท่านเห็นทุกอย่างหรือ จึงเปิดเผยเรื่องนั้นได้<br>
  ญาณของท่านมีกำลังมากจริงนะพราหมณ์<br>
  (พราหมณ์ปุโรหิตเมื่อจะชี้แจง จึงกราบทูลว่า)<br>
  [๑๔๓] เวลานั้น ข้าพระองค์ได้อยู่ที่นั้นด้วยก็หาไม่<br>
  และแม้ใครจะบอกเรื่องนั้น ๆ แก่ข้าพระองค์ก็หาไม่<br>
  ขอเดชะพระองค์ผู้จอมชน ปราชญ์ทั้งหลาย<br>
  ประมวลเนื้อความแห่งบทคาถาสุภาษิตนั้นมา<br>
  (ต่อมาท้าวสักกะทรงสิงในสรีระของพราหมณ์ปุโรหิตแล้วได้ตรัสกับพระราชาว่า)<br>
  [๑๔๔] พระองค์ทรงสอดลูกศรมีปีก<br>
  ซึ่งจะฆ่าได้ด้วยความเพียรของผู้อื่นไว้ที่แล่งแล้ว<br>
  ทำไมยังทรงลังเลอยู่เล่า<br>
  ขอเดชะพระองค์ผู้ทรงพระปัญญาอันประเสริฐ<br>
  ขอลูกศรที่แล่นออกจากแล่งไปจงฆ่าละมั่งโดยเร็วเถิด<br>
  เพราะว่าเนื้อละมั่งนั่นเป็นภักษาของพระราชา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒๐ }</span></p><hr><p>
  พระสุตตันตปิฎก ขุททกนิกาย ชาดก [๑๓. เตรสกนิบาต] ๑๐. สรภมิคชาดก (๔๘๓)<br>
  (ลำดับนั้น พระราชาตรัสว่า)<br>
  [๑๔๕] ข้อนั้น ถึงเราจะรู้อย่างชัดแจ้งว่า<br>
  เนื้อเป็นพระกระยาหารของกษัตริย์ก็จริง<br>
  พราหมณ์ แต่เราเมื่อจะอ่อนน้อมบูชาคุณ<br>
  ที่ละมั่งตัวนี้ได้ทำไว้แก่เราในกาลก่อน<br>
  เพราะเหตุนั้น จึงไม่ฆ่าเนื้อละมั่ง<br>
  (ท้าวสักกะตรัสว่า)<br>
  [๑๔๖] พระมหาราชผู้เป็นใหญ่ในทิศ นั่นไม่ใช่เนื้อ<br>
  นั่นคือท้าวสักกะผู้ยิ่งใหญ่กว่าอสูร<br>
  พระองค์ผู้จอมมนุษย์<br>
  ขอพระองค์ทรงประหารท้าวสักกะนั่น<br>
  แล้วเป็นจอมเทพเสียเอง<br>
  [๑๔๗] ขอเดชะพระมหาราช ผู้ประเสริฐกว่าคนผู้กล้าหาญ<br>
  ถ้าพระองค์ยังทรงลังเลที่จะฆ่าเนื้อละมั่งผู้สหายอยู่<br>
  พระองค์พร้อมทั้งพระโอรส พระธิดา และพระมเหสี<br>
  จะต้องตกเวตตรณีนรกของพญายม<br>
  (พระราชาตรัสว่า)<br>
  [๑๔๘] เราและชาวชนบทก็ดี<br>
  ลูกเมียและหมู่สหายก็ดี<br>
  จะต้องตกเวตตรณีนรกของพญายมก็ตามที<br>
  เราไม่ควรจะฆ่าผู้ที่ให้ชีวิตแก่เราเลย<br>
  [๑๔๙] เนื้อตัวนี้ทำคุณแก่เราผู้กำลังตกยากอยู่คนเดียว<br>
  ในป่าเปลี่ยวอันแสนทารุณ<br>
  เราเมื่อระลึกถึงบุพการีที่เนื้อตัวนี้ได้กระทำไว้เช่นนั้น<br>
  ทั้งที่รู้อยู่จะพึงฆ่าลงได้อย่างไร ท่านมหาพราหมณ์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒๑ }</span></p><hr><p>
  พระสุตตันตปิฎก ขุททกนิกาย ชาดก<br>
  (ลำดับนั้น ท้าวสักกะทรงประกาศคุณของพระราชาว่า)<br>
  [๑๕๐] พระองค์ทรงโปรดปรานผู้เป็นมิตร<br>
  ขอทรงมีพระชนม์ชีพยืนนานเถิด<br>
  ขอทรงดำรงอยู่ในคุณธรรมปกครองรัฐสีมานี้เถิด<br>
  พระองค์ผู้มีหมู่นารีบำเรออยู่<br>
  จงบันเทิงพระหฤทัยในแว่นแคว้น<br>
  ดังเช่นท้าววาสวะบันเทิงอยู่ในสวรรค์ชั้นดาวดึงส์<br>
  [๑๕๑] ขอพระองค์อย่าทรงพิโรธ<br>
  มีพระหฤทัยผ่องใสอยู่เป็นนิตย์<br>
  ทรงต้อนรับแขกผู้มาเยือนทั้งปวง<br>
  จงบำเพ็ญทานบ้าง เสวยเองบ้างตามอานุภาพ<br>
  จงอย่าทรงถูกชาวโลกนินทา เสด็จสู่แดนสวรรค์เถิด<br>
  สรภมิคชาดกที่ ๑๐ จบ</p>
<p> รวมชาดกที่มีในนิบาตนี้ คือ<br>
  <br>
   ๑. อัมพชาดก   ๒. ผันทนชาดก<br>
   ๓. ชวนหังสชาดก   ๔. จูฬนารทกัสสปชาดก<br>
   ๕. ทูตชาดก   ๖. กาลิงคโพธิชาดก<br>
   ๗. อกิตติชาดก   ๘. ตักการิยชาดก<br>
   ๙. รุรุมิคราชชาดก  ๑๐. สรภมิคชาดก<br>
  <br>
  เตรสกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒๒ }</span><br>
</p>
<hr>
<p> ๑๔. ปกิณณกนิบาต<br>
  ๑. สาลิเกทารชาดก (๔๘๔)<br>
  ว่าด้วยนกแแขกเต้าเลี้ยงพ่อแม่<br>
  (คนเฝ้านาถูกโกสิยพราหมณ์ถามแล้ว จึงได้กล่าวว่า)<br>
  [๑] ท่านโกสิยะ นาข้าวสาลีบริบูรณ์ดี<br>
  แต่พวกนกแขกเต้าพากันมาจิกกิน<br>
  ข้าพเจ้าขอบอกคืนนานะท่านพราหมณ์<br>
  เพราะไม่สามารถจะห้ามพวกมันได้<br>
  [๒] แต่บรรดานกแขกเต้าเหล่านั้น<br>
  มีนกตัวหนึ่งสวยงามกว่านกเหล่านั้นทั้งหมด<br>
  กินข้าวสาลีตามความพอใจแล้วยังคาบบินไปอีก<br>
  (พราหมณ์ได้กล่าวกับคนเฝ้านาว่า)<br>
  [๓] เจ้าจงดักบ่วงหางสัตว์โดยวิธีที่นกนั้นจะติดบ่วง<br>
  จับเป็นแล้วนำมาให้เรา<br>
  (พญานกแขกเต้ารำพันอยู่ว่า)<br>
  [๔] นกทั้งหลายเหล่านั้นกิน ดื่มแล้วก็บินไป<br>
  ส่วนเราตัวเดียวติดบ่วงอยู่ เราได้ทำความชั่วอะไรไว้หนอ<br>
  (พราหมณ์กล่าวกับพญานกแขกเต้านั้นว่า)<br>
  [๕] นกตัวอื่นกินเฉพาะท้องเท่านั้น แต่เจ้ากินเกินท้อง<br>
  เจ้ากินข้าวสาลีตามความพอใจแล้วยังคาบบินไปอีก<br>
  [๖] ฉางที่ป่าไม้งิ้วนั้นเจ้าบรรจุไว้จนเต็มหรือ<br>
  หรือเจ้ามีเวรกับเรา เราถามแล้ว จงบอกเถิด<br>
  เพื่อน เจ้าเก็บข้าวสาลีไว้ที่ไหน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒๓ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๒. จันทกินนรีชาดก (๔๘๕)<br>
  (พญานกแขกเต้ากล่าวว่า)<br>
  [๗] ข้าพเจ้ามิได้มีเวรกับท่าน ฉางของข้าพเจ้าก็ไม่มี<br>
  ข้าพเจ้าไปถึงยอดไม้งิ้วก็ชำระหนี้ และให้กู้ยืมหนี้<br>
  ทั้งยังฝังแม้ขุมทรัพย์ไว้ที่ยอดไม้งิ้วนั้นด้วย<br>
  ขอท่านจงทราบอย่างนี้เถิด ท่านโกสิยะ<br>
  (พราหมณ์ถามพญานกแขกเต้าว่า)<br>
  [๘] การให้กู้ยืมหนี้และการชำระหนี้ของเจ้าเป็นเช่นไร<br>
  เจ้าจงบอกถึงการฝังขุมทรัพย์มาซิ<br>
  เมื่อเจ้าทำดังนั้น เจ้าก็จะพ้นจากบ่วง<br>
  (พญานกแขกเต้าเมื่อตอบว่า)<br>
  [๙] ท่านโกสิยะ ข้าพเจ้ามีลูกอ่อนตัวเล็ก ๆ ขนปีกยังไม่งอก<br>
  ลูกนกเล็ก ๆ เหล่านั้น ข้าพเจ้าได้เลี้ยงแล้ว จักเลี้ยงข้าพเจ้า<br>
  เพราะเหตุนั้น ข้าพเจ้าจึงให้พวกเขากู้ยืมหนี้<br>
  [๑๐] พ่อแม่ของข้าพเจ้าแก่เฒ่า ผ่านวัยหนุ่มสาวไปแล้ว<br>
  ข้าพเจ้าคาบรวงข้าวสาลีไปเพื่อท่านทั้ง ๒ นั้น<br>
  เพราะเหตุนั้น ข้าพเจ้าจึงชำระหนี้ที่ท่านได้ให้กู้ยืมไว้ในกาลก่อน<br>
  [๑๑] ที่ป่าไม้งิ้วนั้น ยังมีนกอื่น ๆ อีก<br>
  ที่ทุพพลภาพ มีขนปีกหมดสิ้นแล้ว<br>
  ข้าพเจ้าต้องการบุญ จึงให้รวงข้าวสาลีแก่นกเหล่านั้น<br>
  บัณฑิตทั้งหลายกล่าวการทำบุญนั้นว่า เป็นขุมทรัพย์<br>
  [๑๒] การให้กู้ยืมหนี้และการชำระหนี้ของข้าพเจ้าเป็นเช่นนี้<br>
  ข้าพเจ้าบอกการฝังขุมทรัพย์แก่ท่าน<br>
  ขอท่านจงทราบอย่างนี้เถิด ท่านโกสิยะ<br>
  (พราหมณ์ฟังแล้วมีจิตเลื่อมใส จึงได้กล่าวว่า)<br>
  [๑๓] ปักษีนี้ดีหนอ เป็นนกแต่มีธรรมอย่างยอดเยี่ยม<br>
  ในพวกมนุษย์บางเหล่าไม่มีธรรมนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒๔ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๒. จันทกินนรีชาดก (๔๘๕)<br>
  [๑๔] เจ้าพร้อมกับพวกญาติทั้งหมด<br>
  จงกินข้าวสาลีตามความพอใจเถิด<br>
  เจ้านกแขกเต้า เราคงได้พบกันอีก เรายินดีที่จะพบเจ้า<br>
  (พญานกแขกเต้าให้โอวาทว่า)<br>
  [๑๕] ข้าพเจ้าได้กินและดื่มในที่อยู่ของท่าน<br>
  แต่ในเพื่อนบ้านของท่านไม่น่ายินดีนัก<br>
  ท่านโกสิยะ ขอท่านจงให้อภัยทานในเหล่าสัตว์ผู้วางอาชญาแล้ว<br>
  และจงเลี้ยงดูบิดามารดาผู้แก่เฒ่าเถิด<br>
  (พราหมณ์มีใจยินดีเปล่งอุทานว่า)<br>
  [๑๖] วันนี้ โชคได้เกิดขึ้นแก่เราแล้ว<br>
  ที่เห็นนกตัวประเสริฐกว่านกทั้งหลาย<br>
  เราได้ฟังวาจาสุภาษิตของนกแขกเต้าแล้ว จักทำบุญให้มาก<br>
  (พระศาสดาเมื่อทรงประกาศความนั้นจึงตรัสว่า)<br>
  [๑๗] โกสิยพราหมณ์นั้นมีความยินดีเบิกบานใจ<br>
  จัดแจงข้าวและน้ำ มีจิตผ่องใส<br>
  เลี้ยงดูสมณะและพราหมณ์ทั้งหลายให้อิ่มหนำด้วยข้าวและน้ำ<br>
  สาลิเกทารชาดกที่ ๑ จบ</p>
<p> ๒. จันทกินนรีชาดก (๔๘๕)<br>
  ว่าด้วยนางจันทกินนรี<br>
  (กินนรประสบเวทนาคร่ำครวญอยู่ ได้กล่าวว่า)<br>
  [๑๘] น้องจันทา ชีวิตของพี่นี้เห็นจวนจะดับเสียแล้ว<br>
  เพราะเสียเลือดไปมาก วันนี้ พี่คงจะสละชีวิตเป็นแน่<br>
  น้องจันทา ลมปราณของพี่กำลังจะดับ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒๕ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๒. จันทกินนรีชาดก (๔๘๕)<br>
  [๑๙] ชีวิตของพี่มีแต่จะจมลง ทุกข์เผาผลาญดวงใจพี่<br>
  พี่แสนลำบาก นี้เป็นทุกข์ของพี่<br>
  เพราะเศร้าโศกถึงเจ้าจันทาผู้กำลังเศร้าโศก<br>
  มิใช่เพราะความเศร้าโศกอย่างอื่น<br>
  [๒๐] พี่เหี่ยวแห้งเหมือนต้นหญ้าที่ถูกทิ้งไว้บนแผ่นหินที่ร้อนจัด<br>
  เหมือนป่าไม้ที่ถูกตัดราก ทั้งยังซูบซีดเหมือนแม่น้ำที่เหือดแห้ง<br>
  นี้เป็นทุกข์ของเรา เพราะเศร้าโศกถึงเจ้าจันทาผู้กำลังเศร้าโศก<br>
  มิใช่เพราะความเศร้าโศกอย่างอื่น<br>
  [๒๑] น้ำตาเหล่านี้ของพี่หลั่งไหลไปเหมือนฝนตกที่เชิงเขาหลั่งไหลไป<br>
  นี้เป็นทุกข์ของพี่ เพราะเศร้าโศกถึงเจ้าจันทาผู้กำลังเศร้าโศก<br>
  มิใช่เพราะความเศร้าโศกอย่างอื่น<br>
  (นางจันทกินนรีบริภาษพระราชาว่า)<br>
  [๒๒] ท่านราชบุตร พระองค์ชั่วจริง ๆ<br>
  ที่ทรงยิงสามีที่รักของหม่อนฉันผู้น่าสงสารที่โคนไม้ในป่า<br>
  สามีของหม่อมฉันนั้นถูกยิงนอนอยู่บนแผ่นดิน<br>
  [๒๓] ท่านราชบุตร ขอพระมารดาของพระองค์<br>
  จงได้รับความเหือดแห้งพระหฤทัย<br>
  เหมือนหม่อมฉันผู้รอคอยสามีกินนร<br>
  [๒๔] ท่านราชบุตร ขอพระชายาของพระองค์<br>
  จงได้รับความเหือดแห้งพระหฤทัย<br>
  เหมือนหม่อมฉันผู้รอคอยสามีกินนร<br>
  [๒๕] ท่านราชบุตร ขอพระมารดาของพระองค์<br>
  ผู้ทรงสังหารกินนรผู้ไม่ประทุษร้าย เพราะต้องการหม่อมฉัน<br>
  จงอย่าทรงพบเห็นพระราชโอรสและพระราชสวามีเลย<br>
  [๒๖] ท่านราชบุตร ขอพระชายาของพระองค์<br>
  ผู้ทรงสังหารกินนรผู้ไม่ประทุษร้าย เพราะต้องการหม่อมฉัน<br>
  จงอย่าทรงพบเห็นพระราชโอรสและพระราชสวามีเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒๖ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๒. จันทกินนรีชาดก (๔๘๕)<br>
  (พระราชาทรงปลอบโยนนางจันทกินนรีนั้นว่า)<br>
  [๒๗] แม่จันทา ผู้มีนัยน์ตาเหมือนดอกราตรีในป่า<br>
  เจ้าอย่าร้องไห้เศร้าโศกไปเลย<br>
  เจ้าจักได้เป็นพระมเหสีของเราที่เหล่านารีบูชาในราชสกุล<br>
  (นางจันทกินนรีกราบทูลว่า)<br>
  [๒๘] ท่านราชบุตร หม่อมฉันขอยอมตาย<br>
  ไม่ขอเป็นพระมเหสีของพระองค์ผู้ทรงสังหารกินนรผู้ไม่ประทุษร้าย<br>
  เพราะต้องการหม่อมฉันแน่นอน<br>
  (พระราชาหมดความรักใคร่ จึงตรัสว่า)<br>
  [๒๙] แม่กินนรีขี้ขลาด ผู้ปรารถนาจะมีชีวิตอยู่<br>
  เจ้าจงไปยังป่าหิมพานต์ หากฤษณาและกะลำพักบริโภคเถิด<br>
  มฤคชาติเหล่าอื่นจะอภิรมย์กับเจ้า<br>
  (นางจันทกินนรีคร่ำครวญอย่างหนักว่า)<br>
  [๓๐] ภูเขา ซอกเขา และถ้ำแห่งภูเขาเหล่านั้นยังตั้งอยู่เหมือนเดิม<br>
  พ่อกินนร เราเมื่อไม่เห็นท่านที่ภูเขาเหล่านั้นจะทำอย่างไร<br>
  เราได้ร่วมอภิรมย์กันที่ภูเขาเหล่าใด<br>
  พ่อกินนร เราเมื่อไม่เห็นท่านที่ภูเขาเหล่านั้นจะทำอย่างไร<br>
  [๓๑] ภูเขาเหล่านั้นเกลื่อนกลาดไปด้วยใบไม้<br>
  น่ารื่นรมย์ มีเนื้อร้ายสัญจรไปมา<br>
  พ่อกินนร เราเมื่อไม่เห็นท่านที่ภูเขาเหล่านั้นจะทำอย่างไร<br>
  [๓๒] ภูเขาเหล่านั้นดารดาษไปด้วยดอกไม้<br>
  น่ารื่นรมย์ มีเนื้อร้ายสัญจรไปมา<br>
  พ่อกินนร เราเมื่อไม่เห็นท่านที่ภูเขาเหล่านั้นจะทำอย่างไร<br>
  [๓๓] แม่น้ำแห่งป่าเขามีกระแสน้ำเกลื่อนกล่นไปด้วยดอกไม้<br>
  มีสายธารอันใสไหลเอื่อยอยู่<br>
  พ่อกินนร เราเมื่อไม่เห็นท่านที่แม่น้ำนั้นจะทำอย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒๗ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๓. มหาอุกกุสชาดก (๔๘๖)<br>
  [๓๔] ยอดภูเขาหิมพานต์ทั้งหลายมีสีเขียวชอุ่ม น่าทัศนา<br>
  พ่อกินนร เราเมื่อไม่เห็นท่านที่ยอดภูเขาเหล่านั้นจะทำอย่างไร<br>
  [๓๕] ยอดภูเขาหิมพานต์ทั้งหลายมีสีเหลืองอร่าม น่าทัศนา<br>
  พ่อกินนร เราเมื่อไม่เห็นท่านที่ยอดภูเขาเหล่านั้นจะทำอย่างไร<br>
  [๓๖] ยอดภูเขาหิมพานต์ทั้งหลายมีสีแดง น่าทัศนา<br>
  พ่อกินนร เราเมื่อไม่เห็นท่านที่ยอดภูเขาเหล่านั้นจะทำอย่างไร<br>
  [๓๗] ภูเขาหิมพานต์ สูงตระหง่าน น่าทัศนา<br>
  พ่อกินนร เราเมื่อไม่เห็นท่านที่ยอดภูเขาเหล่านั้นจะทำอย่างไร<br>
  [๓๘] ยอดภูเขาหิมพานต์ทั้งหลาย มีสีขาวโพลน น่าทัศนา<br>
  พ่อกินนร เราเมื่อไม่เห็นท่านที่ยอดภูเขาเหล่านั้นจะทำอย่างไร<br>
  [๓๙] ยอดภูเขาหิมพานต์ งามวิจิตร น่าทัศนา<br>
  พ่อกินนร เราเมื่อไม่เห็นท่านที่ยอดภูเขาเหล่านั้นจะทำอย่างไร<br>
  [๔๐] ที่ภูเขาคันธมาทน์ เป็นถิ่นที่อยู่อาศัยแห่งหมู่เทพเจ้า<br>
  ปกคลุมไปด้วยโอสถนานาชนิด<br>
  พ่อกินนร เราเมื่อไม่เห็นท่านที่ภูเขานั้นจะทำอย่างไร<br>
  [๔๑] ที่ภูเขาคันธมาทน์ เป็นถิ่นที่อยู่อาศัยแห่งหมู่กินนรกินนรี<br>
  ปกคลุมไปด้วยโอสถนานาชนิด<br>
  พ่อกินนร เราเมื่อไม่เห็นท่านที่ภูเขานั้นจะทำอย่างไร<br>
  (นางจันทกินนรีเห็นสามีที่รักหายโรคก็ดีใจ ไหว้ท้าวสักกะแล้วกล่าวว่า)<br>
  [๔๒] ข้าแต่เจ้าปู่ผู้ประเสริฐ ดิฉันได้อยู่ร่วมกับสามีผู้เป็นที่รักยิ่ง<br>
  จึงขอกราบเท้าทั้ง ๒ ของท่าน<br>
  ผู้ซึ่งได้ใช้น้ำอมฤตรดสามีดิฉันผู้น่ารักน่าปรารถนา<br>
  [๔๓] บัดนี้ ข้าพเจ้าทั้ง ๒ จะเที่ยวไปยังแม้น้ำแห่งป่าเขา<br>
  อันมีกระแสน้ำเกลื่อนกล่นไปด้วยดอกไม้ อาศัยอยู่ตามต้นไม้ต่าง ๆ<br>
  เจรจาแต่คำอันเป็นที่รักต่อกันและกัน<br>
  จันทกินนรีชาดกที่ ๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒๘ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๓. มหาอุกกุสชาดก (๔๘๖)<br>
  ๓. มหาอุกกุสชาดก (๔๘๖)<br>
  ว่าด้วยพญานกออกช่วยเพื่อน<br>
  (แม่เหยี่ยวพูดกับพญาเหยี่ยวว่า)<br>
  [๔๔] พวกชาวชนบทพากันมัดคบเพลิงอยู่บนเกาะ<br>
  ประสงค์จะกินลูกน้อย ๆ ของเรา<br>
  พี่พญาเหยี่ยว ขอท่านจงไปบอกมิตรสหาย<br>
  เล่าถึงความพินาศแห่งหมู่ญาติของนกทั้งหลาย<br>
  (เหยี่ยวนั้นถูกถามจึงแสดงเหตุที่ต้องมาว่า)<br>
  [๔๕] ข้าแต่พญานกออก๑ ราชปักษี<br>
  ท่านนะเป็นนกที่ประเสริฐกว่านกทั้งหลาย<br>
  ข้าพเจ้าขอยึดท่านเป็นที่พึ่ง<br>
  พวกนายพรานชาวชนบทประสงค์จะกินลูกน้อย ๆ ของข้าพเจ้า<br>
  เพื่อความสุขของข้าพเจ้า ขอท่านจงเป็นที่พึ่งด้วยเถิด<br>
  (พญานกออกตอบเหยี่ยวว่า)<br>
  [๔๖] บัณฑิตทั้งหลายผู้แสวงหาความสุขอยู่<br>
  ย่อมคบมิตรสหายทั้งในกาลและมิใช่กาล<br>
  เจ้าเหยี่ยว เราจะทำตามความประสงค์ของเจ้านั้น<br>
  เพราะว่าคนดีจะต้องช่วยเหลือคนดี<br>
  (เหยี่ยวฟังดังนั้นแล้วเข้าไปหาพญานกออกพลางเชื้อเชิญว่า)<br>
  [๔๗] กิจอันใดเป็นกิจที่คนดีจะพึงกระทำให้คนดี<br>
  ด้วยความอนุเคราะห์กิจอันนี้ท่านก็ได้ทำแล้ว<br>
  ท่านจงถนอมตัวไว้เถิด อย่าได้เดือดร้อนไปเลย<br>
  เมื่อท่านยังมีชีวิตอยู่ ข้าพเจ้าก็จะได้ลูกต่อไป<br><br>เชิงอรรถ :<br>
  ๑ พญานกออก หมายถึงชื่อนกเหยี่ยวขนาดใหญ่ชนิดหนึ่ง ชอบหากินปลาในทะเล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๒๙ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๓. มหาอุกกุสชาดก (๔๘๖)<br>
  (พญานกออกบันลือสีหนาทว่า)<br>
  [๔๘] เราเมื่อจะกระทำการรักษาป้องกันท่านนั้น<br>
  แม้ตัวจะตายก็ไม่หวาดหวั่น<br>
  เพราะเพื่อนทั้งหลายเหล่านั้นจะต้องสละชีวิต<br>
  กระทำเพื่อเพื่อนทั้งหลาย<br>
  นี้เป็นธรรมของสัตบุรุษ<br>
  (พระศาสดาทรงสรรเสริญคุณของพญานกออกนั้นว่า)<br>
  [๔๙] พญานกออกตัวนี้เกิดจากฟองไข่ ได้ทำกรรมที่ทำได้ยาก<br>
  เพื่อต้องการจะช่วยลูกนกทั้งหลายเกือบเที่ยงคืน<br>
  (ฝ่ายเหยี่ยวไปหาเต่าแล้วกล่าวว่า)<br>
  [๕๐] จริงอยู่ คนบางพวกแม้จะเคลื่อนคลาดพลาดพลั้ง<br>
  จากการงานของตน ก็ยังดำรงตนอยู่ได้<br>
  เพราะความช่วยเหลือของมิตรทั้งหลาย<br>
  ลูก ๆ ของข้าพเจ้ามีความเดือดร้อน<br>
  ข้าพเจ้าจึงมาหาท่านให้เป็นที่พึ่ง ท่านพญาเต่า<br>
  ขอท่านบำเพ็ญสิ่งที่เป็นประโยชน์แก่ข้าพเจ้าด้วยเถิด<br>
  (เต่าฟังแล้วกล่าวว่า)<br>
  [๕๑] บัณฑิตทั้งหลายย่อมทำการผูกมิตรผูกสหาย<br>
  ด้วยทรัพย์บ้าง ด้วยข้าวเปลือกบ้าง ด้วยตนบ้าง<br>
  พญาเหยี่ยว เราจะทำสิ่งที่เป็นประโยชน์แก่ท่าน<br>
  เพราะว่าคนดีจะต้องช่วยเหลือคนดี<br>
  (ลูกเต่านอนอยู่ไม่ไกลได้ยินบิดาพูด จึงกล่าวว่า)<br>
  [๕๒] คุณพ่อ ขอพ่อจงขวนขวายน้อยนั่งอยู่เฉย ๆ เถิด<br>
  ลูกจะช่วยบำเพ็ญประโยชน์แทนพ่อ<br>
  ลูกจะป้องกันลูกน้อย ๆ ของพญาเหยี่ยว<br>
  บำเพ็ญประโยชน์นั้นแทนพ่อเอง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓๐ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๓. มหาอุกกุสชาดก (๔๘๖)<br>
  (พ่อเต่ากล่าวกับลูกว่า)<br>
  [๕๓] ลูกรัก จริงอยู่ การที่ลูกพึงช่วยเหลือ<br>
  บำเพ็ญประโยชน์แทนพ่อนั้น<br>
  เป็นธรรมของสัตบุรุษโดยแท้<br>
  บางทีพวกนายพรานเห็นพ่อซึ่งมีร่างกายใหญ่โต<br>
  ก็จะไม่พึงเบียดเบียนลูกนกน้อย ๆ ของพญาเหยี่ยว<br>
  (เหยี่ยวไปหาราชสีห์เมื่อถูกถาม จึงกล่าวว่า)<br>
  [๕๔] ท่านผู้ประเสริฐกว่าเนื้อผู้กล้าหาญ<br>
  สัตว์ดิรัจฉานและมนุษย์เดือดร้อน<br>
  เพราะภยันตรายย่อมเข้าไปหาท่านผู้ประเสริฐ<br>
  ลูกน้อย ๆ ของข้าพเจ้ามีความเดือดร้อน<br>
  ข้าพเจ้าจึงมาหาท่านให้เป็นที่พึ่ง ท่านเป็นราชาของข้าพเจ้า<br>
  เพื่อความสุขของข้าพเจ้า ขอท่านจงเป็นที่พึ่งด้วยเถิด<br>
  (ราชสีห์ฟังแล้วกล่าวว่า)<br>
  [๕๕] เหยี่ยว เราจะทำสิ่งที่เป็นประโยชน์แก่ท่าน<br>
  เรามาก็เพื่อจะฆ่าหมู่ศัตรูของท่าน<br>
  ธรรมดาวิญญูชนผู้มีความสามารถรู้อยู่<br>
  จะไม่พยายามคุ้มครองมิตรผู้เสมอด้วยตนได้อย่างไร<br>
  (แม่เหยี่ยวประกาศมิตตธรรมว่า)<br>
  [๕๖] เพื่อบรรลุถึงความสุข บุคคลควรคบมิตรสหายผู้มีใจดี<br>
  และบุคคลผู้เป็นเจ้านาย<br>
  เราทั้งหลายเป็นผู้พร้อมเพรียงกับลูก ๆ บันเทิงใจอยู่<br>
  เหมือนคนสวมเกราะป้องกันลูกศร<br>
  [๕๗] ลูกนกน้อย ๆ ส่งเสียงคูขันอยู่อย่างไพเราะจับใจ<br>
  ต้อนรับเราและท่านผู้กำลังคูขัน<br>
  เพราะการกระทำของมิตรสหายผู้ไม่หนีไปของตน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓๑ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๔. อุททาลกชาดก (๔๘๗)<br>
  [๕๘] บัณฑิตนั้นได้มิตรสหายแล้วย่อมป้องกันลูก<br>
  ปศุสัตว์ หรือทรัพย์ไว้ได้<br>
  ข้าพเจ้า ลูก ๆ และสามีของข้าพเจ้อยู่พร้อมหน้ากัน<br>
  เพราะความช่วยเหลือของมิตรทั้งหลาย<br>
  [๕๙] อันบุคคลผู้มีเจ้านายและเพื่อนผู้กล้าหาญอาจจะได้รับประโยชน์<br>
  สำหรับผู้ที่มีเพื่อนพรั่งพร้อมก็จะมีเพื่อนร่วมงานเช่นนี้<br>
  เขาก็จะมีมิตร มียศ มีความรุ่งเรือง บันเทิงใจอยู่ในโลกนี้ นะพี่ที่รัก<br>
  [๖๐] พี่เสนกะ ควรจะผูกมิตรแม้กับคนยากจน ดูเถิด<br>
  พวกเรามาพร้อมเพรียงกับหมู่ญาติได้เพราะความช่วยเหลือของมิตร<br>
  [๖๑] นกตัวใดผูกมิตรไว้กับมิตรผู้กล้าหาญและมิตรผู้มีกำลัง<br>
  นกตัวนั้นย่อมมีความสุขเหมือนอย่างฉันและท่าน นะพี่เสนกะ<br>
  มหาอุกกุสชาดกที่ ๓ จบ</p>
<p> ๔. อุททาลกชาดก (๔๘๗)<br>
  ว่าด้วยอุททาลกดาบส<br>
  (พระราชาทรงสนทนากับปุโรหิตว่า)<br>
  [๖๒] ชฎิลเหล่าใดนุ่งห่มหนังสัตว์ที่ขรุขระ<br>
  มีขี้ฟันเขรอะ ร่างกายสกปรก สาธยายมนต์อยู่<br>
  ชฎิลเหล่านั้นประกอบหน้าที่การงานของมนุษย์<br>
  จะรู้แจ้งโลกนี้แล้วพ้นจากอบายได้หรือ<br>
  (ปุโรหิตกราบทูลว่า)<br>
  [๖๓] ขอเดชะพระราชา หากบุคคลถึงจะเป็นพหูสูต<br>
  กระทำแต่กรรมชั่ว ก็ชื่อว่าไม่ประพฤติธรรม<br>
  เขาแม้จะมีพระเวทตั้งพัน อาศัยความเป็นพหูสูตนั้น<br>
  แต่ไม่บรรลุจรณธรรม๑ ก็พ้นจากทุกข์ไม่ได้<br><br>เชิงอรรถ :<br>
  ๑ จรณธรรม ในที่นี้ ได้แก่ สมาบัติ ๘ (ขุ.ชา.อ. ๖/๖๓/๒๕๔)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓๒ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๔. อุททาลกชาดก (๔๘๗)<br>
  (อุททาลกดาบสกล่าวกับปุโรหิตว่า)<br>
  [๖๔] บุคคลแม้จะมีพระเวทตั้งพัน อาศัยความเป็นพหูสูตนั้น<br>
  แต่ไม่บรรลุจรณธรรม ก็พ้นจากทุกข์ไม่ได้<br>
  อาตมาเข้าใจว่า พระเวททั้งหลายเป็นสิ่งที่ไร้ผล<br>
  จรณธรรมพร้อมทั้งความสำรวมเท่านั้นเป็นสัจจะ<br>
  (ปุโรหิตกล่าวว่า)<br>
  [๖๕] พระเวททั้งหลายจะไร้ผลก็หาไม่<br>
  จรณธรรมพร้อมทั้งความสำรวมเท่านั้นเป็นสัจจะ<br>
  เพราะบุคคลบรรลุพระเวททั้งหลายแล้วย่อมได้เกียรติ<br>
  บุคคลผู้ฝึกตนดีแล้วด้วยจรณธรรมย่อมบรรลุความสงบ<br>
  (อุททาลกดาบสได้ฟังดังนั้น จึงกล่าวว่า)<br>
  [๖๖] มารดาบิดาและเผ่าพันธุ์ทั้งหลายที่บุคคลจะต้องเลี้ยงดู<br>
  บุตรเกิดแต่ผู้ใด เขาก็คือผู้นั้นนั่นเอง<br>
  อาตมาชื่อว่าอุททาลกะ เป็นวงศ์แห่งโสตถิยสกุลของท่าน<br>
  (พราหมณ์ถามถึงธรรมเนียมของพราหมณ์ว่า)<br>
  [๖๗] ท่านผู้เจริญ คนจะเป็นพราหมณ์ได้อย่างไร<br>
  จะเป็นพราหมณ์เต็มตัวได้อย่างไร<br>
  ปรินิพพานจะมีได้อย่างไร<br>
  และคนผู้ทรงธรรม บัณฑิตกล่าวเรียกว่าอย่างไร<br>
  (อุททาลกดาบสตอบว่า)<br>
  [๖๘] เพราะก่อไฟบูชาอยู่เนือง ๆ บุคคลจึงชื่อว่าเป็นพราหมณ์<br>
  บุคคลเมื่อรดน้ำบูชายัญและให้ยกเสาบูชายัญ<br>
  จึงชื่อว่าเป็นพราหมณ์เต็มตัว<br>
  พราหมณ์ผู้บำเพ็ญอย่างนี้ชื่อว่าเป็นผู้เกษม<br>
  เพราะเหตุนั้น บัณฑิตทั้งหลายย่อมเรียกว่าผู้ดำรงอยู่ในธรรม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓๓ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๕. ภิสชาดก (๔๘๘)<br>
  (ปุโรหิตตำหนิธรรมเนียมของพราหมณ์ว่า)<br>
  [๖๙] ความบริสุทธิ์ย่อมมีเพราะการรดน้ำก็หาไม่<br>
  แม้จะเป็นพราหมณ์เต็มตัวก็หาไม่<br>
  ขันติและโสรัจจะก็ไม่มีแก่บุคคลนั้น<br>
  แม้เขาชื่อว่าได้ปรินิพพานเพราะดับกิเลสก็หาไม่<br>
  (อุททาลกดาบสถามว่า)<br>
  [๗๐] บุคคลจะเป็นพราหมณ์ได้อย่างไร<br>
  จะเป็นพราหมณ์เต็มตัวได้อย่างไร ปรินิพพานจะมีได้อย่างไร<br>
  และบุคคลผู้ตั้งอยู่ในธรรม บัณฑิตกล่าวเรียกว่าอย่างไร<br>
  (ปุโรหิตบอกว่า)<br>
  [๗๑] บุคคลผู้ไม่มีไร่นา ไม่มีเผ่าพันธุ์ ไม่ยึดถือว่าเป็นของเรา<br>
  ไม่มีความหวัง หมดความโลภอันเป็นบาป<br>
  มีความโลภในภพหมดสิ้นแล้ว<br>
  ผู้บำเพ็ญอย่างนี้ชื่อว่าเป็นพราหมณ์ ชื่อว่าผู้มีความเกษม<br>
  เพราะเหตุนั้น บัณฑิตทั้งหลายเรียกว่า ผู้ตั้งอยู่ในธรรม<br>
  (อุททาลกดาบสกล่าวว่า)<br>
  [๗๒] กษัตริย์ พราหมณ์ แพศย์ ศูทร คนจัณฑาล<br>
  และคนเทขยะทั้งหลาย ล้วนแต่เป็นผู้สงบเสงี่ยม<br>
  ฝึกตนแล้ว ล้วนแต่ได้ปรินิพพานแล้ว<br>
  เมื่อทุกคนมีความสงบเยือกเย็น<br>
  ยังจะมีคนดีและคนชั่วอีกไหมหนอ<br>
  (พราหมณ์กล่าวว่า)<br>
  [๗๓] กษัตริย์ พราหมณ์ แพศย์ ศูทร คนจัณฑาล<br>
  และคนเทขยะทั้งหลายล้วนแต่เป็นผู้สงบเสงี่ยม<br>
  ฝึกตนแล้ว ล้วนแต่ได้ปรินิพพานแล้ว<br>
  เมื่อทุกคนมีความสงบเยือกเย็นย่อมไม่มีทั้งคนดีและคนชั่ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓๔ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๕. ภิสชาดก (๔๘๘)<br>
  (อุททาลกดาบสติเตียนพราหมณ์ว่า)<br>
  [๗๔] กษัตริย์ พราหมณ์ แพศย์ ศูทร คนจัณฑาล<br>
  และคนเทขยะทั้งหลายล้วนแต่เป็นผู้สงบเสงี่ยม<br>
  ฝึกตนแล้ว ล้วนแต่ได้ปรินิพพานแล้ว<br>
  [๗๕] เมื่อทุกคนมีความสงบเยือกเย็น ย่อมไม่มีทั้งคนดีและคนชั่ว<br>
  เมื่อเป็นเช่นนั้น ท่านจะประพฤติให้เสียความเป็นพราหมณ์<br>
  วงศ์แห่งโสตถิยสกุลทำไม<br>
  (ปุโรหิตเปรียบเทียบให้เข้าใจว่า)<br>
  [๗๖] วิมานที่คลุมด้วยผ้าซึ่งย้อมด้วยสีต่าง ๆ<br>
  ผ้าเหล่านั้นมีแต่เงา สีที่ย้อมนั้นหาปรากฏไม่<br>
  [๗๗] ในหมู่มนุษย์ก็เหมือนกัน เมื่อใดคนทั้งหลายย่อมบริสุทธิ์<br>
  เป็นผู้มีวัตรดีเพราะรู้ทั่วถึงธรรม<br>
  เมื่อนั้นพวกเขาย่อมปล่อยวางชาติของตนเสียได้<br>
  อุททาลกชาดกที่ ๔ จบ</p>
<p> ๕. ภิสชาดก (๔๘๘)<br>
  ว่าด้วยท้าวสักกะลักเหง้าบัวเพื่อลองใจฤๅษี<br>
  (อุปกัญจนดาบสสาบานว่า)<br>
  [๗๘] ท่านพราหมณ์ ผู้ใดได้ลักเหง้าบัวของท่านไป<br>
  ขอผู้นั้นจงได้ม้า โค เงิน ทอง และภรรยาที่น่าพอใจในโลกนี้<br>
  และจงเป็นผู้พรั่งพร้อมไปด้วยบุตรภรรยามากหลาย<br>
  (ดาบสผู้น้องชายคนที่ ๒ เมื่อจะชำระตนให้หมดจด จึงสาบานว่า)<br>
  [๗๙] ท่านพราหมณ์ ผู้ใดได้ลักเหง้าบัวของท่านไป<br>
  ขอผู้นั้นจงทัดทรงระเบียบดอกไม้ นุ่งห่มผ้าแคว้นกาสี<br>
  ลูบไล้จุรณแก่นจันทน์ และเขาจงมีบุตรมาก ๆ<br>
  อนึ่ง จงทำความเยื่อใยอย่างแรงกล้าในกามทั้งหลาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓๕ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๕. ภิสชาดก (๔๘๘)<br>
  (ดาบสน้องชายที่เหลือต่างกล่าวสาบานว่า)<br>
  [๘๐] ท่านพราหมณ์ ผู้ใดได้ลักเหง้าบัวของท่านไป<br>
  ผู้นั้นเป็นกสิกร จงมีข้าวเปลือกมากมาย<br>
  เป็นคฤหัสถ์ จงมียศ มีบุตรมากหลาย<br>
  มีทรัพย์ มีวัตถุที่น่าใคร่ทั้งปวง<br>
  อย่าได้เห็นความเสื่อม อยู่ครองเรือนเถิด<br>
  [๘๑] ท่านพราหมณ์ ผู้ใดได้ลักเหง้าบัวของท่านไป<br>
  ขอผู้นั้นจงปราบดาภิเษกเป็นกษัตริย์<br>
  เป็นพระราชายิ่งใหญ่กว่าพระราชาทั้งหลาย<br>
  ทรงมีพลัง ประกอบด้วยพระอิสริยยศ<br>
  ทรงครอบครองแผ่นดินมีมหาสมุทรทั้ง ๔ เป็นขอบเขตเถิด<br>
  [๘๒] ท่านพราหมณ์ ผู้ใดได้ลักเหง้าบัวของท่านไป<br>
  ผู้นั้นเป็นพราหมณ์ จงอย่าได้คลายความยินดี(ในตำแหน่ง)<br>
  เชี่ยวชาญในคลองแห่งฤกษ์ยามและนักษัตร<br>
  เจ้าผู้ครองแคว้นผู้ทรงยศ จงบูชาเขาเถิด<br>
  [๘๓] ท่านพราหมณ์ ผู้ใดได้ลักเหง้าบัวของท่านไป<br>
  ขอชาวโลกทั้งปวงจงสำคัญผู้นั้นว่า<br>
  เป็นครูสอนเวทมนต์ทุกชนิด มีตบะ<br>
  ขอชาวชนบทจงมุ่งไปบูชาเขาพร้อม ๆ กัน<br>
  [๘๔] ท่านพราหมณ์ ผู้ใดได้ลักเหง้าบัวของท่านไป<br>
  ขอผู้นั้นจงเก็บกินบ้านส่วยที่มั่งคั่งสมบูรณ์ด้วยเหตุ ๔ ประการ๑<br>
  เหมือนท้าววาสวะประทานให้<br>
  จงอย่าได้คลายความกำหนัดจนกระทั่งตาย<br><br>เชิงอรรถ :<br>
  ๑ สมบูรณ์ด้วยเหตุ ๔ ประการ คือ (๑) ด้วยผู้คน เพราะมีผู้คนคับคั่ง (๒) ด้วยข้าวเปลือก
  เพราะมี<br>
  ข้าวเปลือกมากมาย (๓) ด้วยฟืนที่หาได้ง่าย (๔) ด้วยน้ำ เพราะมีน้ำสมบูรณ์ (ขุ.ชา.อ.
  ๖/๘๔/๒๖๗)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓๖ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๕. ภิสชาดก (๔๘๘)<br>
  [๘๕] ท่านพราหมณ์ ผู้ใดได้ลักเหง้าบัวของท่านไป<br>
  ขอผู้นั้นจงเป็นผู้ใหญ่บ้าน<br>
  บันเทิงใจอยู่ด้วยการฟ้อนรำขับร้องในท่ามกลางหมู่สหาย<br>
  จงอย่าได้รับความพินาศอะไร ๆ จากพระราชาเลย<br>
  [๘๖] ท่านพราหมณ์ หญิงใดได้ลักเหง้าบัวของท่านไป<br>
  ขอองค์เอกอัครราชาทรงปราบปรามศัตรูทั่วพื้นปฐพี<br>
  จงสถาปนาหญิงนั้นในตำแหน่งที่ยอดกว่าหญิงพัน ๆ คน<br>
  และประเสริฐกว่าหญิงภายในขอบขัณฑสีมา<br>
  [๘๗] ท่านพราหมณ์ หญิงใดได้ลักเหง้าบัวของท่านไป<br>
  ขอหญิงนั้นอย่าได้หวาดหวั่นท่ามกลางนางทาสีทั้งหลาย<br>
  ที่มาประชุมพร้อมกัน พึงบริโภคของอร่อย<br>
  จงประพฤติโอ้อวดเพราะลาภอยู่เถิด<br>
  [๘๘] ท่านพราหมณ์ ผู้ใดได้ลักเหง้าบัวของท่านไป<br>
  ขอผู้นั้นจงเป็นผู้ปฏิบัติที่อยู่ในมหาวิหาร<br>
  จงเป็นนักก่อสร้างในกชังคลนคร จงกระทำหน้าต่างตลอดวัน๑<br>
  [๘๙] ท่านพราหมณ์ ช้างเชือกใดได้ลักเหง้าบัวของท่านไป<br>
  ขอช้างเชือกนั้นจงถูกคล้องด้วยบ่วงบาศตั้งร้อยที่อวัยวะ ๖ แห่ง๒<br>
  จงถูกนำออกจากป่าอันน่ารื่นรมย์ไปยังราชธานี<br>
  จงถูกขอสับ ถูกปฏักแทง<br>
  [๙๐] ท่านพราหมณ์ ลิงตัวใดได้ลักเหง้าบัวของท่านไป<br>
  ขอลิงตัวนั้นจงสวมใส่พวงดอกรักขาว<br>
  ถูกเจาะหู ห้อยดีบุก ถูกเฆี่ยนด้วยเรียวไม้ เข้าไปใกล้ปากงู<br>
  จงถูกล่ามโซ่ตระเวนเที่ยวไปตามตรอกเถิด<br><br>เชิงอรรถ :<br>
  ๑ คำว่า ทำตลอดวัน ในที่นี้หมายถึงทำให้เสร็จภายในวันเดียวเท่านั้น (ขุ.ชา.อ.
  ๖/๘๘/๒๖๘)<br>
  ๒ อวัยวะ ๖ แห่ง คือ เท้าทั้ง ๔ คอ และสะเอว (ขุ.ชา.อ. ๖/๘๙/๒๖๘)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓๗ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๕. ภิสชาดก (๔๘๘)<br>
  (พระโพธิสัตว์สาบานว่า)<br>
  [๙๑] ผู้ใดแลกล่าวถึงสิ่งที่ไม่หายว่าหาย<br>
  หรือว่าผู้ใดสงสัยใคร ๆ ก็ตาม<br>
  ขอผู้นั้นจงได้ประสบและซ่องเสพกามทั้งหลาย<br>
  ท่ามกลางเรือนจนกระทั่งตาย<br>
  (ท้าวสักกะถามพระโพธิสัตว์ว่า)<br>
  [๙๒] กามเป็นสิ่งที่น่าปรารถนา น่าใคร่ น่ารัก และน่าพอใจ<br>
  ของเทวดาและมนุษย์เป็นจำนวนมากในชีวโลกนี้<br>
  ที่สัตว์ทั้งหลายเที่ยวแสวงหาอยู่ในโลก<br>
  ทำไมฤๅษีทั้งหลายจึงไม่สรรเสริญกามทั้งหลาย<br>
  (พระโพธิสัตว์แก้ปัญหาของท้าวสักกะว่า)<br>
  [๙๓] เพราะกามทั้งหลายแล สัตว์ทั้งหลายย่อมฆ่ากัน<br>
  และย่อมจองจำกัน<br>
  เพราะกามทั้งหลายจึงเกิดทุกข์ เกิดภัย<br>
  ท้าวสักกะผู้เป็นจอมเทพ เพราะกามทั้งหลาย<br>
  สัตว์ทั้งหลายจึงประมาท ทำกรรมชั่วเพราะโมหะ<br>
  [๙๔] สัตว์เหล่านั้นผู้มีธรรมชั่วก็ประสบสิ่งที่ชั่ว<br>
  เมื่อตายไปก็ตกนรก<br>
  เพราะฉะนั้น ฤๅษีทั้งหลายเห็นโทษในกามคุณทั้งหลาย<br>
  จึงไม่สรรเสริญกามทั้งหลาย<br>
  (ท้าวสักกะตรัสว่า)<br>
  [๙๕] โยมเมื่อจะทดลองฤๅษีทั้งหลาย<br>
  จึงหยิบเอาเหง้าบัวซึ่งวางไว้ที่ริมฝั่งแล้วไปฝังไว้บนบก<br>
  พระคุณเจ้าผู้ประพฤติพรหมจรรย์ทั้งหลาย<br>
  ฤๅษีทั้งหลายอยู่อย่างบริสุทธื์ ไม่มีผู้ชั่วช้า นี้เหง้าบัวของท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓๘ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๕. ภิสชาดก (๔๘๘)<br>
  (พระโพธิสัตว์ได้ฟังดังนั้น จึงกล่าวคาถาว่า)<br>
  [๙๖] ฤๅษีทั้งหลายไม่ใช่นักฟ้อนสำหรับพระองค์<br>
  และไม่ใช่บุคคลที่จะพึงล้อเล่น<br>
  ไม่ใช่ญาติ และไม่ใช่สหายของพระองค์<br>
  ขอถวายพระพร ท้าวสหัสสนัยน์เทวราช<br>
  อาศัยเหตุอะไร พระองค์จึงได้ล้อเล่นกับฤๅษีทั้งหลาย<br>
  (ท้าวสักกะขอขมาพระโพธิสัตว์ว่า)<br>
  [๙๗] ท่านพราหมณ์ ขอพระคุณเจ้าจงเป็นทั้งอาจารย์<br>
  และบิดาของโยม<br>
  ข้อนี้ขอจงเป็นที่พึ่งแก่โยมผู้พลั้งพลาดไปแล้ว<br>
  ท่านผู้มีปัญญาเพียงดังแผ่นดิน ขอท่านจงงดโทษสักครั้งหนึ่งเถิด<br>
  บัณฑิตทั้งหลายย่อมไม่ถือโกรธ<br>
  (พระโพธิสัตว์งดโทษต่อท้าวสักกะแล้วให้หมู่ฤๅษียกโทษให้ว่า)<br>
  [๙๘] คืนเดียวที่พวกฤๅษีอยู่ในป่าก็นับว่าอยู่ดีแล้ว<br>
  เพราะพวกเราได้เห็นท้าวสักกะผู้เป็นจอมเทพ<br>
  ขอพระคุณเจ้าทั้งปวงจงพอใจ เพราะพราหมณ์ได้เหง้าบัวคืนมา<br>
  (พระศาสดาได้ตรัสคาถาประมวลชาดกว่า)<br>
  [๙๙] ในกาลนั้น ตถาคต สารีบุตร โมคคัลลานะ<br>
  กัสสปะ อนุรุทธะ ปุณณะ และอานนท์ ทั้ง ๗ เป็นพี่น้องกัน<br>
  [๑๐๐] ในกาลนั้น อุบลวรรณาเป็นน้องสาว ขุชชุตตราเป็นทาสี<br>
  จิตตคหบดีเป็นทาส สาตาคิระเป็นยักษ์<br>
  [๑๐๑] ในกาลนั้น ปาลิเลยยะได้เป็นช้าง<br>
  วานรที่ถวายน้ำผึ้งได้เป็นวานรตัวประเสริฐ<br>
  กาฬุทายีได้เป็นท้าวสักกะ พวกเธอจงทรงจำชาดกไว้อย่างนี้<br>
  ภิสชาดกที่ ๕ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๓๙ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๖. สุรุจิชาดก (๔๘๙)<br>
  ๖. สุรุจิชาดก (๔๘๙)<br>
  ว่าด้วยพระมเหสีของพระเจ้าสุรุจิ<br>
  (พระนางสุเมธาสดับพระดำรัสของท้าวสักกะแล้วได้บอกคุณคือศีลของตนว่า)<br>
  [๑๐๒] ดิฉันเป็นหญิงที่สามีพึงเลี้ยงดู<br>
  ซึ่งถูกเชิญมาเป็นมเหสีของพระเจ้าสุรุจิเป็นคนแรก<br>
  พระเจ้าสุรุจิได้นำดิฉันมา ๑๐,๐๐๐ ปีแล้ว<br>
  [๑๐๓] ท่านพราหมณ์ ดิฉันนั้นยังไม่รู้สึกเลยว่า<br>
  ได้ล่วงเกินพระเจ้าสุรุจิผู้ครอบครองมิถิลานคร แคว้นวิเทหะ<br>
  ด้วยกาย วาจา และใจ ไม่ว่าในที่แจ้งหรือในที่ลับเลย<br>
  [๑๐๔] ฤๅษี ด้วยการกล่าวคำสัตย์นี้ ขอบุตรจงเกิดเถิด<br>
  เมื่อดิฉันกล่าวเท็จ ขอศีรษะจงแตก ๗ เสี่ยง<br>
  [๑๐๕] ดิฉันเป็นที่รักที่พอพระทัยของพระภัสดา<br>
  พระมารดาผู้เป็นแม่ผัว พระราชบิดาผู้เป็นพ่อผัว<br>
  เป็นที่รักของดิฉัน ท่านพราหมณ์<br>
  ท่านทั้ง ๒ นั้นทรงแนะนำดิฉันอยู่จนตลอดพระชนมชีพ<br>
  [๑๐๖] ดิฉันนั้นยินดีในการไม่เบียดเบียน<br>
  มีปกติประพฤติธรรมโดยส่วนเดียว<br>
  ตั้งใจมาบำรุงท่านเหล่านั้นโดยเคารพ<br>
  มิได้เกียจคร้านทั้งกลางคืนและกลางวัน<br>
  [๑๐๗] ฤๅษี ด้วยการกล่าวคำสัตย์นี้ ขอบุตรจงเกิดเถิด<br>
  เมื่อดิฉันกล่าวเท็จ ขอศีรษะจงแตก ๗ เสี่ยง<br>
  [๑๐๘] ท่านพราหมณ์ ดิฉันมิได้มีความริษยา<br>
  หรือความโกรธในหญิง ๑๖,๐๐๐ นาง<br>
  ผู้เป็นภรรยาร่วมกันเหล่านั้นในกาลไหน ๆ เลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔๐ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๖. สุรุจิชาดก (๔๘๙)<br>
  [๑๐๙] ดิฉันยินดีที่จะเกื้อกูลพวกนาง<br>
  ไม่มีสักนางหนึ่งเลยซึ่งเป็นที่เกลียดชังของดิฉัน<br>
  ดิฉันช่วยเหลือพวกนางผู้ร่วมสามีกันทุกคนเป็นประจำ<br>
  เหมือนช่วยเหลือตนเอง<br>
  [๑๑๐] ฤๅษี ด้วยการกล่าวคำสัตย์นี้ ขอบุตรจงเกิดเถิด<br>
  เมื่อดิฉันกล่าวเท็จ ขอศีรษะจงแตก ๗ เสี่ยง<br>
  [๑๑๑] พวกทาส กรรมกร คนรับใช้ และคนที่อาศัยเลี้ยงชีพเหล่าอื่น<br>
  ดิฉันมีความแช่มชื่นเบิกบาน ใช้สอยด้วยเหตุที่เหมาะสมเสมอ<br>
  [๑๑๒] ฤๅษี ด้วยการกล่าวคำสัตย์นี้ ขอบุตรจงเกิดเถิด<br>
  เมื่อดิฉันกล่าวเท็จ ขอศีรษะจงแตก ๗ เสี่ยง<br>
  [๑๑๓] แม้สมณะและพราหมณ์ทั้งหลาย และแม้พวกวณิพกเหล่าอื่น<br>
  ดิฉันมีฝ่ามืออันชุ่ม เลี้ยงดูให้อิ่มหนำสำราญ<br>
  ด้วยข้าวและน้ำเป็นประจำ<br>
  [๑๑๔] ฤๅษี ด้วยการกล่าวคำสัตย์นี้ ขอบุตรจงเกิดเถิด<br>
  เมื่อดิฉันกล่าวเท็จ ขอศีรษะจงแตก ๗ เสี่ยง<br>
  [๑๑๕] ดิฉันเข้าจำอุโบสถประกอบด้วยองค์ ๘<br>
  ทุกวัน ๑๔ ค่ำ ๑๕ ค่ำ และ ๘ ค่ำแห่งปักษ์<br>
  พร้อมทั้งวันปาฏิหาริยปักษ์<br>
  สำรวมแล้วในศีลทั้งหลายในกาลทุกเมื่อ<br>
  [๑๑๖] ฤๅษี ด้วยการกล่าวคำสัตย์นี้ ขอบุตรจงเกิดเถิด<br>
  เมื่อดิฉันกล่าวเท็จ ขอศีรษะจงแตก ๗ เสี่ยง<br>
  (ท้าวสักกะทรงสรรเสริญพระนางสุเมธาว่า)<br>
  [๑๑๗] พระราชบุตรีผู้เจริญ ผู้เพียบพร้อมด้วยยศ<br>
  คุณธรรมทั้งหลายที่พระนางระบุถึงในพระองค์<br>
  มีอยู่ในพระนางทั้งหมด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔๑ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๗. ปัญจุโปสถิกชาดก (๔๙๐)<br>
  [๑๑๘] กษัตริย์ผู้สมบูรณ์ด้วยพระชาติ<br>
  เป็นอภิชาตบุตรผู้เรืองยศ เป็นพระธรรมราชาแห่งชาววิเทหะ<br>
  จะอุบัติแด่พระนาง<br>
  (พระนางสุเมธาทรงโสมนัส จึงตรัสถามว่า)<br>
  [๑๑๙] พระดาบสผู้มีดวงตาแจ่มใส ครองผ้าเปื้อนฝุ่น<br>
  ยืนอยู่ในอากาศที่ไม่มีสิ่งกีดขวาง<br>
  กล่าววาจาเป็นที่น่าชื่นใจ จับใจดิฉันยิ่งนัก<br>
  [๑๒๐] ท่านเป็นเทวดามาจากสวรรค์หรือหนอ<br>
  หรือว่าเป็นฤๅษีผู้มีฤทธิ์มาก<br>
  ท่านเป็นใครกันแน่มาถึงที่นี้ จงประกาศตนให้ดิฉันทราบ<br>
  (ท้าวสักกะตรัสว่า)<br>
  [๑๒๑] หมู่เทพมาประชุมพร้อมกันที่สภาชื่อสุธรรมาถวายบังคมท่านผู้ใด<br>
  ท่านผู้นั้นคือข้าพเจ้าท้าวสักกสหัสสนัยน์ได้มายังสำนักของพระนาง<br>
  [๑๒๒] หญิงคนใดในมนุษยโลก ประพฤติธรรมสม่ำเสมอ<br>
  มีปัญญา มีศีล มีความเคารพสามี นับถือแม่ผัวประดุจเทวดา<br>
  [๑๒๓] เทวดาทั้งหลายซึ่งมิใช่มนุษย์ย่อมมาเยือนหญิงมนุษย์<br>
  ผู้มีปัญญาดี มีการงานอันสะอาดเช่นนั้น<br>
  [๑๒๔] พระนางผู้เจริญ ก็พระนางมีกรรมอันสั่งสมไว้ดีแล้ว<br>
  และมีการประพฤติที่ดีงามไว้ในปางก่อน ทรงเกิดในราชสกุลนี้<br>
  เป็นหญิงที่มีความสำเร็จตามความปรารถนาทุกสิ่งทุกอย่าง<br>
  [๑๒๕] พระราชบุตรี ก็พระนางทรงกำชัยชนะนี้ไว้ได้ในโลกทั้ง ๒<br>
  คือทรงเข้าถึงเทวโลก ๑ มีเกียรติยศชื่อเสียงในชีวิตนี้ ๑<br>
  [๑๒๖] พระนางสุเมธา ขอพระองค์ทรงสุขสำราญ<br>
  รักษาธรรมไว้ในพระองค์ตลอดกาลนานเถิด<br>
  เรานี้ขอลากลับไปสู่สวรรค์ชั้นไตรทศ การพบพระนางเป็นที่พอใจของเรา<br>
  สุรุจิชาดกที่ ๖ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔๒ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๗. ปัญจุโปสถิกชาดก (๔๙๐)<br>
  ๗. ปัญจุโปสถิกชาดก (๔๙๐)<br>
  ว่าด้วยการรักษาอุโบสถของสัตว์ ๕ ชนิด<br>
  (พระโพธิสัตว์ถามนกพิราบว่า)<br>
  [๑๒๗] เจ้านกพิราบ บัดนี้เจ้าดูขวนขวายน้อยไป<br>
  เจ้าไม่ต้องการอาหารหรือ<br>
  ทำไมจึงอดกลั้นความหิวกระหาย<br>
  รักษาอุโบสถอยู่เล่า เจ้านกพิราบ<br>
  (นกพิราบกล่าวว่า)<br>
  [๑๒๘] เมื่อก่อนข้าพเจ้าตกอยู่ในความกำหนัดต่อนางนกพิราบ<br>
  เราทั้ง ๒ รื่นรมย์กันที่ภูมิประเทศนั้น ๆ<br>
  ต่อมานกเหยี่ยวได้บินโฉบเอานางนกพิราบไป<br>
  ข้าพเจ้ามิได้ประสงค์จะพลัดพรากจากนางนกนั้นเลย<br>
  [๑๒๙] เพราะความพลัดพรากแยกออกจากนาง<br>
  ข้าพเจ้าจึงได้เสวยเวทนาทางใจ<br>
  เพราะเหตุนั้น ข้าพเจ้าจึงรักษาอุโบสถด้วยคิดว่า<br>
  ราคะอย่าได้มารบกวนข้าพเจ้าอีกต่อไป<br>
  (พระโพธิสัตว์ถามสัตว์ทีละตัว ฝ่ายสัตว์เหล่านั้นก็ตอบตามความเป็นจริงว่า)<br>
  [๑๓๐] เจ้างูผู้เป็นสัตว์เลื้อยคลาน ผู้มีลิ้นสองแฉก เจ้าเลื้อยไม่ตรง<br>
  เลื้อยไปด้วยอก มีเขี้ยวเป็นอาวุธ มีพิษร้ายแรง<br>
  ทำไมเจ้าจึงอดกลั้นความหิวกระหายรักษาอุโบสถอยู่เล่า<br>
  [๑๓๑] โคเปลี่ยวมีกำลังของนายบ้าน<br>
  มีหนอกกระเพื่อม มีสีสันสวยงาม<br>
  มีกำลังวังชาสมบูรณ์ มันเหยียบข้าพเจ้า<br>
  ข้าพเจ้าโกรธจึงได้กัดมัน<br>
  มันทุรนทุรายเพราะความทุกข์จนถึงตาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔๓ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๘. มหาโมรชาดก (๔๙๑)<br>
  [๑๓๒] ชนทั้งหลายออกจากหมู่บ้านนั้น<br>
  พากันคร่ำครวญร้องไห้แล้วได้หลีกไป<br>
  เพราะเหตุนั้น ข้าพเจ้าจึงรักษาอุโบสถด้วยคิดว่า<br>
  ความโกรธอย่าได้มารบกวนข้าพเจ้าอีกต่อไป<br>
  [๑๓๓] เจ้าสุนัขจิ้งจอก เนื้อของพวกสัตว์ที่ตายแล้ว<br>
  มีอยู่ในป่าช้าเป็นอันมาก<br>
  เนื้อนั้นเป็นอาหารที่พอใจของเจ้า<br>
  ทำไมเจ้าจึงอดกลั้นความหิวกระหายรักษาอุโบสถอยู่เล่า<br>
  [๑๓๔] ข้าพเจ้ายินดีในซากศพ ติดใจในเนื้อช้าง<br>
  จึงได้เข้าไปยังท้องช้างใหญ่<br>
  ลมร้อนและแสงแดดอันแรงกล้าได้แผดเผา<br>
  จนกระทั่งทวารหนักของช้างเชือกนั้นแห้งยุบลง<br>
  [๑๓๕] พระคุณเจ้าผู้เจริญ ข้าพเจ้าทั้งผอมทั้งเหลือง ทั้งไม่มีทางออก<br>
  ต่อมาเมฆฝนกลุ่มใหญ่ได้ตกมาโดยพลัน<br>
  ทำให้ทวารหนักของช้างเชือกนั้นเปียกชุ่ม<br>
  [๑๓๖] พระคุณเจ้าผู้เจริญ ข้าพเจ้าออกจากท้องช้างนั้นมาได้<br>
  เหมือนดั่งดวงจันทร์พ้นจากปากราหู<br>
  เพราะเหตุนั้น ข้าพเจ้าจึงรักษาอุโบสถด้วยคิดว่า<br>
  ความโลภอย่าได้มารบกวนข้าพเจ้าอีกต่อไป<br>
  [๑๓๗] เจ้าหมี เมื่อก่อนเจ้าเที่ยวเคี้ยวกินปลวกทั้งหลาย<br>
  ที่จอมปลวกอยู่ ทำไมเจ้าจึงอดกลั้นความหิวกระหาย<br>
  รักษาอุโบสถอยู่เล่า<br>
  [๑๓๘] ข้าพเจ้าดูหมิ่นที่อยู่ของตน ได้ไปยังหมู่บ้านมลรัฐ<br>
  เพราะความอยากเกินไป ชนทั้งหลายออกจากหมู่บ้านนั้น<br>
  ทุบตีข้าพเจ้าด้วยคันธนูและไม้ค้อน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔๔ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๘. มหาโมรชาดก (๔๙๑)<br>
  [๑๓๙] ข้าพเจ้านั้นหัวแตก ตัวเปื้อนเลือด จึงได้กลับมายังที่อยู่ของตน<br>
  เพราะเหตุนั้น ข้าพเจ้าจึงรักษาอุโบสถด้วยคิดว่า<br>
  ความอยากเกินไปอย่าได้มารบกวนข้าพเจ้าอีกต่อไป<br>
  (สัตว์ทั้ง ๔ ถามพระโพธิสัตว์ว่า)<br>
  [๑๔๐] พระคุณเจ้าผู้เจริญ ข้อความอันใดท่านได้ถามพวกข้าพเจ้า<br>
  ข้อความอันนั้น ข้าพเจ้าทั้งหมดก็ได้ตอบตามที่รู้มา<br>
  พวกข้าพเจ้าจะขอถามท่านบ้าง<br>
  ท่านพราหมณ์ผู้เจริญ ทำไมท่านจึงรักษาอุโบสถอยู่เล่า<br>
  (พระโพธิสัตว์ได้ตอบว่า)<br>
  [๑๔๑] พระปัจเจกพุทธเจ้าผู้ไม่ถูกกิเลสทั้งปวงแปดเปื้อน<br>
  นั่งที่อาศรมของเราครู่หนึ่ง<br>
  ท่านได้ประกาศให้เราทราบถึงที่ไปที่มา<br>
  ชื่อ โคตร และความประพฤติทุกอย่าง<br>
  [๑๔๒] แม้ถึงอย่างนั้น เราก็มิได้ไหว้เท้าทั้ง ๒ ของท่าน<br>
  และมิได้ถามท่าน เพราะมีมานะ<br>
  เพราะเหตุนั้น เราจึงรักษาอุโบสถด้วยคิดว่า<br>
  มานะอย่าได้มารบกวนเราอีกต่อไป<br>
  ปัญจุโปสถิกชาดกที่ ๗ จบ</p>
<p> ๘. มหาโมรชาดก (๔๙๑)<br>
  ว่าด้วยพญานกยูง<br>
  (พญานกยูงร้องขอชีวิตว่า)<br>
  [๑๔๓] ถ้าหากท่านจับข้าพเจ้าเพราะเหตุแห่งทรัพย์<br>
  ท่านอย่าได้ฆ่าข้าพเจ้าเลย<br>
  จงจับเป็นแล้วนำข้าพเจ้าไปยังสำนักพระราชาเถิดเพื่อน<br>
  ท่านคงจะได้ทรัพย์มิใช่น้อย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔๕ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๘. มหาโมรชาดก (๔๙๑)<br>
  (บุตรนายพรานปลอบว่า)<br>
  [๑๔๔] ลูกธนูที่สอดอยู่ในแล่งนี้<br>
  ข้าพเจ้าตั้งใจจะฆ่าท่านในวันนี้ก็หาไม่<br>
  แต่จะตัดบ่วงให้แก่ท่าน ด้วยมีความประสงค์ว่า<br>
  ขอพญายูงทองจงบินไปตามสบายเถิด<br>
  (พญานกยูงกล่าวว่า)<br>
  [๑๔๕] ข้าพเจ้าขอถามท่าน เพราะเหตุที่ท่าน<br>
  สู้อดกลั้นความหิวกระหายตลอดทั้งคืนทั้งวัน<br>
  เฝ้าติดตามข้าพเจ้าอยู่ตลอด ๗ ปี<br>
  เมื่อเป็นเช่นนั้น เพราะเหตุอะไร ท่านจึงประสงค์จะปล่อยข้าพเจ้า<br>
  ผู้ติดบ่วงให้พ้นเสียจากเครื่องผูกเล่า<br>
  [๑๔๖] วันนี้ ท่านงดเว้นจากปาณาติบาตแล้วหรือหนอ<br>
  หรือว่าท่านให้อภัยแก่สัตว์ทั้งปวงแล้ว<br>
  เพราะเหตุใด ท่านจึงประสงค์จะปล่อยข้าพเจ้าผู้ติดบ่วง<br>
  ให้พ้นเสียจากเครื่องผูกเล่า<br>
  (บุตรนายพรานถามว่า)<br>
  [๑๔๗] พญานกยูง ขอท่านจงบอกถึงผล<br>
  ของบุคคลผู้งดเว้นจากปาณาติบาตและให้อภัยหมู่สัตว์ทั้งปวง<br>
  ความข้อนี้ที่ข้าพเจ้าถามท่าน<br>
  เขาจุติจากโลกนี้ไปแล้วจะได้รับความสุขอย่างไร<br>
  (พญานกยูงตอบว่า)<br>
  [๑๔๘] ข้าพเจ้าขอบอกผลของบุคคลผู้งดเว้นจากปาณาติบาต<br>
  และผู้ให้อภัยหมู่สัตว์ทั้งปวงว่า<br>
  เขาย่อมได้รับการสรรเสริญในปัจจุบัน<br>
  และเมื่อตายย่อมไปสู่สวรรค์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔๖ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๘. มหาโมรชาดก (๔๙๑)<br>
  (บุตรนายพรานกล่าวว่า)<br>
  [๑๔๙] สมณะและพราหมณ์พวกหนึ่งกล่าวว่า เทวดาไม่มี<br>
  ชีวะย่อมถึงความขาดสูญในภพนี้เท่านั้น<br>
  ผลของกรรมดีกรรมชั่วก็เหมือนกัน ย่อมขาดสูญ<br>
  และกล่าวสอนว่า ทานคนโง่บัญญัติไว้<br>
  ข้าพเจ้าเชื่อวาจาของพระอรหันต์เหล่านั้น<br>
  เพราะเหตุนั้น ข้าพเจ้าจึงเบียดเบียนนกทั้งหลาย<br>
  (พระโพธิสัตว์กล่าวว่า)<br>
  [๑๕๐] ดวงจันทร์และดวงอาทิตย์ทั้ง ๒ เห็นได้ชัดเจน<br>
  ส่องโลกให้สว่างไสว โคจรไปในอากาศ<br>
  ดวงจันทร์และดวงอาทิตย์ทั้ง ๒ นั้นมีอยู่ในโลกนี้หรือโลกอื่น<br>
  ในมนุษยโลก พวกเขากล่าวถึงดวงจันทร์<br>
  และดวงอาทิตย์ทั้ง ๒ นั้นอย่างไรหนอ<br>
  (บุตรนายพรานกล่าวว่า)<br>
  [๑๕๑] ดวงจันทร์และดวงอาทิตย์ทั้ง ๒ เห็นได้ชัดเจน<br>
  ส่องโลกให้สว่างไสว โคจรไปในอากาศ<br>
  ดวงจันทร์และดวงอาทิตย์ทั้ง ๒ นั้นมีอยู่ในโลกอื่น ไม่ใช่โลกนี้<br>
  ในมนุษยโลก พวกเขากล่าวถึงดวงจันทร์และดวงอาทิตย์<br>
  ทั้ง ๒ นั้นว่า เทวดา<br>
  (ต่อมาพระโพธิสัตว์ได้กล่าวกับเขาว่า)<br>
  [๑๕๒] สมณะและพราหมณ์เหล่าใดเป็นอเหตุกทิฏฐิ๑ ไม่พูดถึงกรรม<br>
  ไม่พูดถึงผลของกรรมดีกรรมชั่วด้วยเหมือนกัน<br>
  แต่สอนว่า ทานคนโง่บัญญัติไว้<br>
  สมณะและพราหมณ์เหล่านั้นผู้มีทิฏฐิเลวทราม<br>
  ถูกกำจัดแล้วในเพราะการพยากรณ์เพียงเท่านี้<br><br>เชิงอรรถ :<br>
  ๑ อเหตุกทิฏฐิ คือพวกมีความเห็นผิดกล่าวอย่างนี้ว่า กรรมที่เป็นเหตุแห่งความบริสุทธิ์และความเศร้าหมอง<br>
  ไม่มี (ขุ.ชา.อ. ๘/๑๕๒/๓๐๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔๗ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๙. ตัจฉสูกรชาดก (๔๙๒)<br>
  (บุตรนายพรานกำหนดได้แล้วจึงกล่าวว่า)<br>
  [๑๕๓] คำของท่านนั้นเป็นคำสัตย์อย่างแท้จริง<br>
  ทานจะไม่พึงมีผลได้อย่างไร<br>
  กรรมดีกรรมชั่วก็เหมือนกัน จะไม่พึงมีผลได้อย่างไร<br>
  และทานคนโง่จะพึงบัญญัติขึ้นได้อย่างไร<br>
  [๑๕๔] พญานกยูง ข้าพเจ้ากระทำกรรมอย่างไร กระทำเพราะอะไร<br>
  ประพฤติอย่างไร จะคบใคร ผู้มีตบะคุณอย่างไร<br>
  ขอท่านจงบอกเนื้อความนั้นแก่ข้าพเจ้าโดยที่ข้าพเจ้าจะไม่ต้องตกนรก<br>
  (พระโพธิสัตว์กล่าวว่า)<br>
  [๑๕๕] บนพื้นแผ่นดินยังมีสมณะพวกใดพวกหนึ่งอยู่<br>
  สมณะเหล่านั้นนุ่งห่มผ้ากาสาวพัสตร์ เป็นบรรพชิต<br>
  เที่ยวบิณฑบาตเฉพาะเวลาเช้า<br>
  งดเว้นการบริโภคในเวลาวิกาล เป็นสัตบุรุษ<br>
  [๑๕๖] ท่านจงเข้าไปหาสมณะเหล่านั้นตามกาลอันสมควร<br>
  แล้วจงถามข้อความตามที่ท่านพอใจ<br>
  สมณะเหล่านั้นจะชี้แจงข้อความอันเป็นประโยชน์<br>
  ทั้งในโลกนี้และโลกหน้าแก่ท่านตามที่รู้มา<br>
  (พระปัจเจกพุทธเจ้าเปล่งอุทานว่า)<br>
  [๑๕๗] ความเป็นพรานนี้ข้าพเจ้าละได้แล้ว<br>
  เหมือนงูลอกคราบเก่าแก่ทิ้งไป<br>
  เหมือนต้นไม้สลัดใบเหลืองทิ้ง เขียวชะอุ่มอยู่<br>
  ข้าพเจ้าละทิ้งความเป็นพรานได้ในวันนี้<br>
  (ท่านทำสัจจกิริยาว่า)<br>
  [๑๕๘] นกเหล่าใดที่ข้าพเจ้ากักขังไว้หลายร้อยตัวในเรือนของข้าพเจ้า<br>
  วันนี้ ข้าพเจ้าให้ทานชีวิตแก่นกเหล่านั้น<br>
  ขอให้นกเหล่านั้นจงหลุดพ้น กลับไปยังที่อยู่ของตนเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔๘ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๙. ตัจฉสูกรชาดก (๔๙๒)<br>
  (พระศาสดาเมื่อจะทรงประกาศว่า นกเหล่านั้นพ้นจากทุกข์ได้เพราะอาศัย<br>
  พญานกยูง จึงตรัสพระคาถาสุดท้ายว่า)<br>
  [๑๕๙] นายพรานถือบ่วงเที่ยวไปในป่า<br>
  เพื่อจะจับพญานกยูงทองผู้เรืองยศ<br>
  ครั้นจับพญานกยูงทองผู้เรืองยศได้แล้ว<br>
  เขาได้พ้นจากทุกข์เหมือนเราตถาคตได้พ้นแล้ว<br>
  มหาโมรชาดกที่ ๘ จบ</p>
<p> ๙. ตัจฉสูกรชาดก (๔๙๒)<br>
  ว่าด้วยสุกรชื่อตัจฉะ<br>
  (สุกรตัจฉะเที่ยวเสาะหาฝูงสุกรในป่าพบสุกรจำนวนมากแล้วดีใจ จึงกล่าวว่า)<br>
  [๑๖๐] เราเมื่อเสาะหาหมู่ญาติใด เที่ยวไปตามเทือกเขาลำเนาไพร<br>
  เราเที่ยวตามหาอยู่ช้านาน ญาติทั้งหลายนี้นั้นเราก็ได้พบแล้ว<br>
  [๑๖๑] มูลผลาหารนี้ก็มีอยู่มาก และภักษาหารนี้ก็มีอยู่ไม่น้อย<br>
  ส่วนแม่น้ำ ภูเขานี้ก็น่ารื่นรมย์ คงจะอยู่ได้สบาย<br>
  [๑๖๒] เราจักอยู่พร้อมกับหมู่ญาติทั้งปวงในที่นี้แหละ<br>
  จักเป็นผู้ขวนขวายน้อย หมดความระแวงภัย<br>
  ไม่มีความเศร้าโศก ไม่มีภัยแต่ที่ไหน<br>
  (สุกรทั้งหลายกล่าวว่า)<br>
  [๑๖๓] ตัจฉะ ท่านจงเสาะหาถ้ำในที่อื่นอยู่เถิด<br>
  ในที่นี้พวกเรามีศัตรู<br>
  มันมาที่นี้ฆ่าสุกรแล้วกัดกินเนื้อล่ำ ๆ เป็นประจำ<br>
  (สุกรตัจฉะถามว่า)<br>
  [๑๖๔] ใครหนอเป็นศัตรูของพวกเราในที่นี้<br>
  ใครกันรังควานหมู่ญาติผู้พร้อมเพรียงซึ่งรังควานได้ยาก<br>
  เราถามแล้ว ขอพวกท่านจงบอกผู้นั้นแก่เรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๔๙ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๙. ตัจฉสูกรชาดก (๔๙๒)<br>
  (สุกรเหล่านั้นตอบว่า)<br>
  [๑๖๕] ท่านตัจฉะ พญาเนื้อ<br>
  เป็นสัตว์มีพลัง มีเขี้ยวเป็นอาวุธ<br>
  มันมาที่นี่ฆ่าสุกรแล้วกัดกินเนื้อล่ำ ๆ เป็นประจำ<br>
  (สุกรตัจฉะกล่าวว่า)<br>
  [๑๖๖] พวกเราไม่มีเขี้ยวก็หาไม่ พลังกายก็พร้อมมูล<br>
  พวกเราทั้งหมดจงพร้อมเพรียงกัน สร้างอำนาจร่วมกัน<br>
  (สุกรเหล่านั้นกล่าวว่า)<br>
  [๑๖๗] ท่านตัจฉะ ท่านนะพูดได้จับใจ สบายหู<br>
  แม้ตัวใดหนีไปในขณะต่อสู้ พวกเราจะฆ่าตัวนั้นในภายหลัง<br>
  (ชฎิลโกงเห็นเสือโคร่งกลับมามือเปล่า จึงกล่าวว่า)<br>
  [๑๖๘] วันนี้ท่านงดเว้นจากปาณาติบาตหรือหนอ<br>
  หรือว่าท่านให้อภัยแก่หมู่สัตว์ทั้งปวง<br>
  ท่านไม่มีเขี้ยวที่จะฆ่าเนื้อหรือหนอ<br>
  ถึงอยู่ในฝูงสุกรก็ยังซบเซาเหมือนคนกำพร้า<br>
  (พญาเสือโคร่งได้กล่าวว่า)<br>
  [๑๖๙] ข้าพเจ้าจะไม่มีเขี้ยวก็หาไม่ พลังกายก็พร้อมมูล<br>
  แต่เพราะเห็นญาติ ๆ พร้อมเพรียงเป็นอันเดียวกัน<br>
  เพราะเหตุนั้น ข้าพเจ้าจึงซบเซาอยู่ผู้เดียวในป่า<br>
  [๑๗๐] เมื่อก่อนสุกรเหล่านี้กลัวภัย<br>
  แยกกันหนีไปคนละทิศละทาง แสวงหาที่พึ่ง<br>
  แต่บัดนี้พวกมันกลับรวมหมู่กันตั้งท่าสู้<br>
  ยากที่ข้าพเจ้าจะข่มพวกมันได้<br>
  [๑๗๑] พวกมันได้ผู้นำดี มีความพร้อมเพรียงกัน<br>
  มีความเห็นอย่างเดียวกัน พร้อมกันที่จะทำลายข้าพเจ้าได้<br>
  เพราะเหตุนั้น ข้าพเจ้าจึงไม่ปรารถนาสุกรเหล่านั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕๐ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๙. ตัจฉสูกรชาดก (๔๙๒)<br>
  (ชฎิลโกงเมื่อจะให้เสือโคร่งเกิดความอุตสาหะ จึงกล่าวว่า)<br>
  [๑๗๒] พระอินทร์องค์เดียวยังเอาชัยชนะพวกอสูรได้<br>
  นกเหยี่ยวตัวเดียวยังข่มขี่ฆ่านกทั้งหลายได้<br>
  เสือโคร่งตัวเดียวเข้าไปอยู่ในฝูงเนื้อ<br>
  ก็ยังฆ่าเนื้อตัวล่ำ ๆ ซึ่งมีกำลังเหมือนเช่นนั้นได้<br>
  (เสือโคร่งกล่าวว่า)<br>
  [๑๗๓] หมู่ญาติผู้พร้อมเพรียงร่วมใจกัน มีกิริยาเช่นเสือโคร่ง<br>
  ไม่ว่าพระอินทร์หรือนกเหยี่ยว หรือเสือโคร่ง ซึ่งเป็นพญาสัตว์<br>
  ก็ไม่อาจให้อยู่ในอำนาจได้<br>
  (ชฎิลโกงปลุกใจเสือโคร่งว่า)<br>
  [๑๗๔] ฝูงนกกุมภีลกาตัวเล็ก ๆ เที่ยวไปเป็นฝูง เป็นหมู่<br>
  รื่นเริง จับกลุ่มกันโผผิน บินร่อนไปมา<br>
  [๑๗๕] ก็เมื่อนกเหล่านั้นโผผินอยู่ เหยี่ยวย่อมโฉบเอานกตัวหนึ่ง<br>
  บรรดานกเหล่านั้นที่แตกฝูงออกมา<br>
  นั้นเป็นคติของเหล่าพยัคฆ์ทั่วไป<br>
  (พระศาสดาทรงประกาศข้อความนั้นว่า)<br>
  [๑๗๖] เสือโคร่งมีเขี้ยวเป็นอาวุธ ถูกชฎิลชั่วผู้เห็นแก่อามิสปลุกใจ<br>
  มีความสำคัญเหมือนครั้งก่อน<br>
  จึงได้เผ่นเข้าไปในฝูงของสุกรผู้ที่มีเขี้ยว<br>
  (รุกขเทวดาเห็นเหตุอัศจรรย์นั้น จึงกล่าวคาถาว่า)<br>
  [๑๗๗] ญาติทั้งหลายมีมากด้วยกันเป็นการดี<br>
  ถึงแม้จะเป็นต้นไม้ที่เกิดในป่าก็ตาม<br>
  เสือโคร่งถูกสุกรทั้งหลายที่สามัคคีกันฆ่าตาย<br>
  ในหนทางที่เดินได้คนเดียว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕๑ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๐. มหาวาณิชชาดก (๔๙๓)<br>
  (พระศาสดาตรัสว่า)<br>
  [๑๗๘] สุกรทั้งหลายได้ฆ่าเสียทั้ง ๒ คน คือ<br>
  พราหมณ์ ๑ เสือโคร่ง ๑<br>
  จึงได้รื่นเริงบันเทิงใจ ส่งเสียงบันลือลั่น<br>
  [๑๗๙] สุกรเหล่านั้นมาประชุมพร้อมกันที่โคนต้นมะเดื่อ<br>
  ได้อภิเษกสุกรตัจฉะว่า<br>
  ท่านจงเป็นราชา เป็นใหญ่แห่งเราทั้งหลายเถิด<br>
  ตัจฉสูกรชาดกที่ ๙ จบ</p>
<p> ๑๐. มหาวาณิชชาดก (๔๙๓)<br>
  ว่าด้วยพ่อค้าใหญ่<br>
  (พระศาสดาทรงนำอดีตนิทานมาตรัสว่า)<br>
  [๑๘๐] พ่อค้าทั้งหลายจากแคว้นต่าง ๆ มาประชุมกันที่กรุงพาราณสี<br>
  ตั้งพ่อค้าที่มีปัญญาดีกว่าคนหนึ่งให้เป็นหัวหน้า<br>
  พากันนำทรัพย์กลับ<br>
  [๑๘๑] พ่อค้าเหล่านั้นมาถึงถิ่นกันดารที่มีภักษาน้อย ไม่มีน้ำ<br>
  ได้พบต้นไทรใหญ่ มีร่มเงาเย็นสบาย น่ารื่นรมย์<br>
  [๑๘๒] ก็พ่อค้าเหล่านั้นพากันนั่งที่ร่มเงาต้นไทรนั้นนั่นเอง<br>
  พวกที่เป็นคนโง่ถูกโมหะครอบงำ คิดเห็นพ้องกันว่า<br>
  [๑๘๓] ต้นไม้ต้นนี้สดชื่น ราวกับมีน้ำซับซึมอยู่<br>
  ขอเชิญพวกเราเหล่าพ่อค้าพากันตัดกิ่งด้านตะวันออกเถิด<br>
  [๑๘๔] ก็กิ่งไม้นั้นพอถูกตัดแล้วก็หลั่งน้ำใส ไม่ขุ่น<br>
  พ่อค้าเหล่านั้นพากันอาบและดื่มกินตามที่ต้องการ ณ กิ่งไม้นั้น<br>
  [๑๘๕] ครั้งที่ ๒ พวกที่เป็นคนโง่ถูกโมหะครอบงำ คิดเห็นพ้องกันว่า<br>
  ขอเชิญพวกเราเหล่าพ่อค้าพากันตัดกิ่งด้านทิศใต้เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕๒ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๐. มหาวาณิชชาดก (๔๙๓)<br>
  [๑๘๖] ก็กิ่งไม้นั้นพอถูกตัดแล้วก็หลั่งข้าวสาลี เนื้อ ข้าวสุก<br>
  ขนมกุมมาสซึ่งมีสีเหมือนข้าวปายาสที่มีน้ำน้อย<br>
  แกงอ่อม และกับมีแกงถั่วเป็นต้นออกมามากมาย<br>
  [๑๘๗] พวกพ่อค้าเหล่านั้นพากันบริโภค<br>
  เคี้ยวกินตามที่ต้องการ ณ กิ่งไม้นั้น<br>
  ครั้งที่ ๓ พวกที่เป็นคนโง่ถูกโมหะครอบงำ<br>
  คิดเห็นพ้องกันว่า ขอเชิญพวกเราเหล่าพ่อค้า<br>
  พากันตัดกิ่งด้านทิศตะวันตกเถิด<br>
  [๑๘๘] ก็กิ่งไม้นั้นพอถูกตัดแล้ว<br>
  ก็หลั่งเหล่านารีมีเครื่องประดับพร้อมมูล<br>
  เสื้อผ้าอาภรณ์งามวิจิตร ใส่ต่างหูแก้วมณี<br>
  [๑๘๙] ก็พ่อค้าแต่ละคนมีนารีนางหนึ่ง<br>
  ส่วนหัวหน้ากองเกวียนมีนารี ๒๕ นาง<br>
  แวดล้อมอยู่รอบข้างที่ร่มเงาต้นไทรนั้น<br>
  [๑๙๐] พวกพ่อค้าเหล่านั้นมีเหล่านารีแวดล้อมตามที่ต้องการ<br>
  ครั้งที่ ๔ พวกที่เป็นคนโง่ถูกโมหะครอบงำ คิดเห็นพ้องกันว่า<br>
  ขอเชิญพวกเราเหล่าพ่อค้าพากันตัดกิ่งด้านทิศเหนือเถิด<br>
  [๑๙๑] ก็กิ่งไม้นั้นพอถูกตัดแล้ว ก็หลั่งแก้วมุกดา แก้วไพฑูรย์<br>
  เงิน ทอง เครื่องลาดหลังช้าง และเครื่องปูลาดที่ทำด้วยขนแกะ<br>
  [๑๙๒] ผ้าแคว้นกาสีและผ้ากัมพลชื่ออุททิยะออกมาเป็นจำนวนมาก<br>
  พวกพ่อค้าเหล่านั้นพากันขนบรรทุกเกวียนเหล่านั้นตามที่ต้องการ<br>
  [๑๙๓] ครั้งที่ ๕ พวกที่เป็นคนโง่ถูกโมหะครอบงำ คิดเห็นพ้องกันว่า<br>
  ขอเชิญพวกเราช่วยกันตัดโคนต้นไทรนั้นเถิด บางทีจะได้ยิ่งกว่านี้<br>
  [๑๙๔] ทันใดนั้น หัวหน้ากองเกวียนได้ลุกขึ้นประคองอัญชลี<br>
  ขอร้องว่า พ่อค้าวาณิชทั้งหลาย ต้นไทรมีความผิดอะไรหรือ<br>
  ขอความเจริญจงมีแก่พวกท่านเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕๓ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๑. สาธินราชชาดก (๔๙๔)<br>
  [๑๙๕] กิ่งด้านทิศตะวันออกให้น้ำอาบ<br>
  กิ่งด้านทิศใต้ให้ข้าวและน้ำดื่ม<br>
  กิ่งด้านทิศตะวันตกให้เหล่านารี<br>
  ส่วนกิ่งด้านทิศเหนือให้ทรัพย์ที่น่าปลื้มใจทุกอย่าง<br>
  พ่อค้าวาณิชทั้งหลาย ต้นไทรมีความผิดอะไรหรือ<br>
  ขอความเจริญจงมีแก่พวกท่านเถิด<br>
  [๑๙๖] บุคคลนั่งก็ตาม นอนก็ตามที่ร่มเงาต้นไม้ใด<br>
  ไม่ควรหักรานกิ่งต้นไม้นั้น<br>
  เพราะว่าคนประทุษร้ายมิตรเป็นคนเลวทราม<br>
  [๑๙๗] แต่พวกพ่อค้าเหล่านั้นจำนวนมาก<br>
  ไม่เชื่อฟังคำของนายกองเกวียนผู้เดียวนั้น<br>
  ใช้ขวานอันคมกริบตัดต้นไทรนั้นตั้งแต่โคนต้น<br>
  [๑๙๘] พวกนาคก็ออกมาจากต้นไทรนั้นสวมเกราะ ๒๕ ตน<br>
  ถือธนู ๓๐๐ ตน และถือโล่หนัง ๖,๐๐๐ ตน<br>
  (พญานาคกล่าวสั่งว่า)<br>
  [๑๙๙] พวกเจ้าจงฆ่า จงมัดพวกพ่อค้าเหล่านี้<br>
  อย่าได้ไว้ชีวิตแม้แต่คนเดียว<br>
  พวกเจ้าจงทำพวกพ่อค้าเหล่านั้นทั้งหมดให้เป็นผงธุลี<br>
  เว้นไว้แต่นายกองเกวียนเท่านั้น<br>
  (พระศาสดาทรงทราบแล้วตรัส ๒ คาถาโอวาทว่า)<br>
  [๒๐๐] เพราะเหตุนั้นแล คนฉลาดพิจารณาเห็นประโยชน์ของตน<br>
  ไม่พึงตกไปสู่อำนาจแห่งความโลภ<br>
  พึงกำจัดใจที่เป็นศัตรูภายในเสีย<br>
  [๒๐๑] ผู้เห็นภัยรู้โทษอย่างนี้ว่า ตัณหาเป็นเหตุให้เกิดทุกข์<br>
  เป็นผู้ปราศจากตัณหา ไม่ยึดมั่น มีสติ ดำเนินชีวิตอยู่<br>
  มหาวาณิชชาดกที่ ๑๐ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕๔ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๑. สาธินราชชาดก (๔๙๔)<br>
  ๑๑. สาธินราชชาดก (๔๙๔)<br>
  ว่าด้วยพระเจ้าสาธินะ<br>
  (พวกมนุษย์ดีใจยืนประคองอัญชลี ได้กล่าวว่า)<br>
  [๒๐๒] น่าอัศจรรย์จริงหนอ<br>
  รถทิพย์ได้ปรากฏแก่พระเจ้าวิเทหะ ผู้เรืองยศ<br>
  พระองค์ทรงอุบัติขึ้นมาในโลก ทำให้เกิดขนพองสยองเกล้า<br>
  (พระศาสดาทรงประกาศข้อความนั้นว่า)<br>
  [๒๐๓] มาตลีเทพบุตร เทพสารถีผู้มีฤทธิ์มาก<br>
  ทูลเชิญเสด็จพระเจ้าวิเทหะผู้ครอบครองมิถิลานครว่า<br>
  [๒๐๔] พระราชาผู้ทรงพระคุณอันประเสริฐ เป็นใหญ่ทั่วทิศ<br>
  ขอเชิญพระองค์เสด็จทรงรถทิพย์นี้เถิด<br>
  เทพชั้นดาวดึงส์ทั้งหลาย<br>
  พร้อมทั้งองค์อมรินทร์ใคร่จะทรงทัศนาพระองค์<br>
  ก็เทพเหล่านั้นระลึกถึงพระองค์<br>
  ประชุมพร้อมกันอยู่ที่สภาชื่อสุธรรมา<br>
  [๒๐๕] ก็ลำดับนั้น พระเจ้าวิเทหะทรงพระนามสาธินะ<br>
  ผู้ครอบครองมิถิลานคร เสด็จประทับรถทิพย์<br>
  ซึ่งเทียมด้วยม้าอัสดร ๑,๐๐๐ ตัว<br>
  ได้เสด็จไปในสำนักแห่งเทพ<br>
  (พระมหาราชาประทับยืนบนทิพยยาน<br>
  ซึ่งเทียมด้วยม้าอัสดร ๑,๐๐๐ ตัวนำไป<br>
  เสด็จไปอยู่ ได้ทอดพระเนตรเห็นเทวสภานี้)<br>
  เทพครั้นเห็นพระราชาเสด็จมาก็ยินดีต้อนรับพระองค์<br>
  [๒๐๖] ขอเดชะพระมหาราช พระองค์เสด็จมาดีแล้ว<br>
  มิใช่เสด็จมาร้าย พระราชาผู้แสวงหาคุณอันยิ่งใหญ่<br>
  บัดนี้ ขอเชิญประทับ ณ สำนักท้าวสักกเทวราชเถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕๕ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๑. สาธินราชชาดก (๔๙๔)<br>
  [๒๐๗] แม้ท้าวสักกะก็ทรงยินดีต้อนรับ<br>
  พระเจ้าวิเทหะผู้ครอบครองมิถิลานคร<br>
  ท้าววาสวะทรงเชื้อเชิญด้วยกามทั้งหลายพร้อมทั้งอาสนะ<br>
  [๒๐๘] พระราชาผู้แสวงหาคุณอันยิ่งใหญ่ เป็นการดีแท้<br>
  ที่พระองค์เสด็จมาถึงสถานที่อยู่แห่งเหล่าเทพผู้ครองอำนาจ<br>
  ขอเชิญประทับอยู่ในหมู่ทวยเทพผู้มั่งคั่งด้วยกามทุกอย่าง<br>
  ขอพระองค์เสวยกามซึ่งมิใช่ของมนุษย์<br>
  ในหมู่เทพชั้นดาวดึงส์เถิด<br>
  (พระเจ้าสาธินะตรัสกับท้าวสักกะว่า)<br>
  [๒๐๙] เมื่อก่อน หม่อมฉันอยู่ในสวรรค์<br>
  ย่อมยินดีการฟ้อนรำขับร้องและประโคมดนตรี<br>
  แต่บัดนี้ วันนี้หม่อมฉันนั้นหายินดีในสวรรค์ไม่<br>
  พระองค์ผู้ประเสริฐกว่าจอมเทพ<br>
  อายุของหม่อมฉันสิ้นแล้วหรือ หม่อมฉันใกล้ตายหรือ<br>
  หรือว่าหม่อมฉันหลงไป<br>
  (ท้าวสักกะตรัสว่า)<br>
  [๒๑๐] พระองค์ผู้กล้าหาญ ผู้ประเสริฐกว่านรชน<br>
  พระชนมายุของพระองค์ยังไม่สิ้นไป<br>
  ความตายก็ยังอยู่ห่างไกล และแม้พระองค์ก็ยังไม่หลง<br>
  แต่บุญที่พระองค์เสวยวิบากอยู่ในเทวโลกนี้ของพระองค์เหลืออยู่น้อย<br>
  [๒๑๑] พระราชาผู้ทรงพระคุณอันประเสริฐ เป็นใหญ่ทั่วทิศ<br>
  ขอเชิญพระองค์ประทับอยู่ด้วยเทวานุภาพ<br>
  เสวยกามซึ่งมิใช่ของมนุษย์ในหมู่เทพชั้นดาวดึงส์เถิด<br>
  (พระโพธิสัตว์ทรงห้ามท้าวสักกะว่า)<br>
  [๒๑๒] สิ่งใดที่ได้มาเพราะเหตุที่ผู้อื่นให้ สิ่งนั้นเปรียบกันได้<br>
  เหมือนยานพาหนะที่ยืมเขามา เหมือนทรัพย์ที่ยืมเขามา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕๖ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๑. สาธินราชชาดก (๔๙๔)<br>
  [๒๑๓] ก็สมบัติที่ได้มาเพราะเหตุที่ผู้อื่นให้นั้น หม่อมฉันไม่ปรารถนา<br>
  บุญทั้งหลายที่หม่อมฉันทำเอง<br>
  บุญนั้นจะเป็นทรัพย์เฉพาะตนของหม่อมฉัน<br>
  [๒๑๔] หม่อมฉันนั้นไปอยู่ในหมู่มนุษย์แล้วจะทำกุศลให้มาก<br>
  ด้วยการให้ทาน การประพฤติธรรมให้สม่ำเสมอ<br>
  การสำรวมและด้วยการฝึกฝนอินทรีย์<br>
  ซึ่งเป็นกรรมที่บุคคลทำแล้วมีความสุข<br>
  และไม่ทำให้เดือดร้อนในภายหลัง<br>
  (พระโพธิสัตว์จูงพระหัตถ์พระเจ้านารทะเที่ยวไปในอุทยานได้ตรัสว่า)<br>
  [๒๑๕] ภูมิภาคตรงนี้คืออุทยานนั้น<br>
  ตรงนี้คือลำรางไขน้ำพร้อมทั้งอ่างรองรับน้ำที่ไหลเข้ามา<br>
  ตรงนี้คือภูมิภาคทั้ง ๒ ข้างแห่งลำรางไขน้ำ<br>
  ซึ่งปกคลุมด้วยหญ้าเขียวขจี<br>
  ตรงนี้คือแม่น้ำที่มีกระแสไหลอยู่ไม่ขาดสาย<br>
  [๒๑๖] ตรงนี้คือสระโบกขรณีอันน่ารื่นรมย์<br>
  มีนกจักรพากขันขานเสียงระงม<br>
  ดารดาษไปด้วยดอกมณฑาลก ดอกปทุม และดอกอุบล<br>
  ที่เหล่าชนพากันหลงใหลยึดถือว่าเป็นของเรา<br>
  เขาไปไหนหนอ<br>
  [๒๑๗] ตรงนี้พื้นที่นั้นมีแต่พื้นดินที่รกเท่านั้น<br>
  มีแต่สวนและแนวป่าเท่านั้นเอง<br>
  นารทะ เมื่อเรามองไม่เห็นหมู่ชนนั้น<br>
  ทิศทั้งหลายปรากฏแก่เราเหมือนกับว่างเปล่า<br>
  (พระเจ้าสาธินะตรัสว่า)<br>
  [๒๑๘] ข้าพเจ้าได้เห็นวิมานส่องแสงไปทั้ง ๔ ทิศ<br>
  ต่อพระพักตร์ท้าวเทวราชและต่อหน้าเทวดาชั้นไตรทศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕๗ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๒. ทสพราหมณชาดก (๔๙๕)<br>
  [๒๑๙] เราได้อยู่ในทิพยวิมาน บริโภคกามซึ่งมิใช่ของมนุษย์<br>
  ในหมู่เทพชั้นดาวดึงส์ที่มั่งคั่งด้วยกามทุกอย่าง<br>
  [๒๒๐] เรานั้นละกามเช่นนี้ มาในโลกนี้เพื่อต้องการทำบุญ<br>
  จะประพฤติธรรมอย่างเดียว ไม่ต้องการราชสมบัติ<br>
  [๒๒๑] เราจะดำเนินไปตามทางที่ไม่ต้องใช้อาชญา<br>
  ซึ่งพระสัมมาสัมพุทธเจ้าทรงแสดงไว้แล้ว<br>
  เป็นทางที่ท่านผู้ปฏิบัติดีดำเนินไปอยู่<br>
  สาธินราชชาดกที่ ๑๑ จบ</p>
<p> ๑๒. ทสพราหมณชาดก (๔๙๕)<br>
  ว่าด้วยการจำแนกตระกูลพราหมณ์ ๑๐ ตระกูล<br>
  (พระศาสดาทรงประกาศข้อความนี้ว่า)<br>
  [๒๒๒] พระเจ้ายุธิฏฐิละ ผู้ทรงฝักใฝ่ในธรรม<br>
  ได้ตรัสกับวิธุรอำมาตย์ว่า<br>
  วิธุระ เธอจงแสวงหาพราหมณ์ผู้มีศีล ผู้เป็นพหูสูต<br>
  [๒๒๓] ผู้เว้นจากเมถุนธรรม ซึ่งสมควรจะบริโภคโภชนะของเรา<br>
  สหาย เราจะถวายทักษิณาในเขตที่เราถวายทานแล้วมีผลมาก<br>
  (วิธุรอำมาตย์กราบทูลว่า)<br>
  [๒๒๔] ขอเดชะพระองค์ผู้สมมติเทพ พราหมณ์ทั้งหลายผู้มีศีล<br>
  เป็นพหูสูต ผู้เว้นจากเมถุนธรรม<br>
  ซึ่งสมควรจะบริโภคโภชนะของพระองค์หาได้ยาก พระเจ้าข้า<br>
  [๒๒๕] ขอเดชะพระมหาราช ได้ยินว่า<br>
  พราหมณ์มีอยู่ ๑๐ ตระกูลด้วยกัน<br>
  ขอพระองค์โปรดสดับการจำแนกแจกแจง<br>
  พราหมณ์ทั้ง ๑๐ ตระกูลนั้นโดยพิสดารจากข้าพระองค์เถิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕๘ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๒. ทสพราหมณชาดก (๔๙๕)<br>
  [๒๒๖] พราหมณ์บางพวกถือถุงย่ามที่เต็มด้วยรากไม้ปากปิด<br>
  ติดสลากยาบ้าง รดน้ำมนต์บ้าง เป่าเสกคาถาอาคมบ้าง<br>
  [๒๒๗] แม้พราหมณ์เหล่านั้นเป็นเสมือนหมอ<br>
  เขาก็เรียกกันว่า พราหมณ์ ขอเดชะพระมหาราช<br>
  ข้าพระองค์ได้กราบทูลพราหมณ์ผู้เป็นเสมือนหมอเหล่านั้น<br>
  แด่พระองค์ เราจะเชื้อเชิญพราหมณ์เช่นนั้นหรือ พระเจ้าข้า<br>
  (พระเจ้าโกรัพยะตรัสว่า)<br>
  [๒๒๘] ก็พราหมณ์เหล่านั้นปราศจากคุณเครื่องความเป็นพราหมณ์<br>
  จะเรียกพวกเขาว่าเป็นพราหมณ์ไม่ได้<br>
  วิธุระ เธอจงแสวงหาพราหมณ์เหล่าอื่นผู้มีศีล ผู้เป็นพหูสูต<br>
  [๒๒๙] ผู้เว้นจากเมถุนธรรม ซึ่งสมควรจะบริโภคโภชนะของเรา<br>
  สหาย เราจะถวายทักษิณาในเขตที่เราถวายทานแล้วมีผลมาก<br>
  (วิธุรอำมาตย์กราบทูลว่า)<br>
  [๒๓๐] พราหมณ์อีกพวกหนึ่งถือกังสดาลป่าวประกาศไปข้างหน้าบ้าง<br>
  ไปรับใช้บ้าง ศึกษาวิชาการเกี่ยวกับรถบ้าง<br>
  [๒๓๑] แม้พราหมณ์เหล่านั้นเป็นเสมือนคนรับใช้<br>
  เขาก็เรียกกันว่า พราหมณ์ ขอเดชะพระมหาราช<br>
  ข้าพระองค์ได้กราบทูลพราหมณ์ผู้เป็นเสมือนคนรับใช้เหล่านั้น<br>
  แด่พระองค์ เราจะเชื้อเชิญพราหมณ์เช่นนั้นหรือ พระเจ้าข้า<br>
  (พระเจ้าโกรัพยะตรัสว่า)<br>
  [๒๓๒] ก็พราหมณ์เหล่านั้นปราศจากคุณเครื่องความเป็นพราหมณ์<br>
  จะเรียกพวกเขาว่าเป็นพราหมณ์ไม่ได้<br>
  วิธุระ เธอจงแสวงหาพราหมณ์เหล่าอื่นผู้มีศีล ผู้เป็นพหูสูต<br>
  [๒๓๓] ผู้เว้นจากเมถุนธรรม ซึ่งสมควรจะบริโภคโภชนะของเรา<br>
  สหาย เราจะถวายทักษิณาในเขตที่เราถวายทานแล้วมีผลมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๕๙ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๒. ทสพราหมณชาดก (๔๙๕)<br>
  (วิธุรอำมาตย์กราบทูลว่า)<br>
  [๒๓๔] พราหมณ์อีกพวกหนึ่งถือคนโทน้ำและไม้เท้าคด<br>
  เข้าไปพึ่งพาพระราชาในคามและนิคมด้วยตั้งใจว่า<br>
  เมื่อชาวบ้านหรือชาวนิคมไม่ให้ เราจะไม่ออกไป<br>
  [๒๓๕] แม้พราหมณ์เหล่านั้นเป็นเสมือนผู้กดขี่<br>
  เขาก็เรียกกันว่า พราหมณ์ ขอเดชะพระมหาราช<br>
  ข้าพระองค์ได้กราบทูลพราหมณ์ผู้เป็นเสมือนผู้กดขี่เหล่านั้น<br>
  แด่พระองค์ เราจะเชื้อเชิญพราหมณ์เช่นนั้นหรือ พระเจ้าข้า<br>
  (พระเจ้าโกรัพยะตรัสว่า)<br>
  [๒๓๖] ก็พราหมณ์เหล่านั้นปราศจากคุณเครื่องความเป็นพราหมณ์<br>
  จะเรียกพวกเขาว่าเป็นพราหมณ์ไม่ได้<br>
  วิธุระ เธอจงแสวงหาพราหมณ์เหล่าอื่นผู้มีศีล ผู้เป็นพหูสูต<br>
  [๒๓๗] ผู้เว้นจากเมถุนธรรม ซึ่งสมควรจะบริโภคโภชนะของเรา<br>
  สหาย เราจะถวายทักษิณาในเขตที่เราถวายทานแล้วมีผลมาก<br>
  (วิธุรอำมาตย์กราบทูลว่า)<br>
  [๒๓๘] พราหมณ์อีกพวกหนึ่ง มีขนรักแร้ เล็บ และขนงอกขึ้นยาว<br>
  มีฟันเขลอะ มีธุลีบนศีรษะ เกรอะกรังไปด้วยฝุ่นละออง<br>
  เป็นพวกยาจกเที่ยวไปอยู่<br>
  [๒๓๙] แม้พราหมณ์เหล่านั้นเป็นเสมือนคนขุดตอไม้ที่ถูกไฟไหม้<br>
  เขาก็เรียกกันว่า พราหมณ์ ขอเดชะพระมหาราช<br>
  ข้าพระองค์ได้กราบทูลพราหมณ์ผู้เป็นเสมือนคนขุดตอไม้<br>
  ที่ถูกไฟไหม้เหล่านั้นแด่พระองค์<br>
  เราจะเชื้อเชิญพราหมณ์เช่นนั้นหรือ พระเจ้าข้า<br>
  (พระเจ้าโกรัพยะตรัสว่า)<br>
  [๒๔๐] ก็พราหมณ์เหล่านั้นปราศจากคุณเครื่องความเป็นพราหมณ์<br>
  จะเรียกพวกเขาว่าเป็นพราหมณ์ไม่ได้<br>
  วิธุระ เธอจงแสวงหาพราหมณ์เหล่าอื่นผู้มีศีล ผู้เป็นพหูสูต<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖๐ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๒. ทสพราหมณชาดก (๔๙๕)<br>
  [๒๔๑] ผู้เว้นจากเมถุนธรรม ซึ่งสมควรจะบริโภคโภชนะของเรา<br>
  สหาย เราจะถวายทักษิณาในเขตที่เราถวายทานแล้วมีผลมาก<br>
  (วิธุรอำมาตย์กราบทูลว่า)<br>
  [๒๔๒] ขอเดชะพระองค์ผู้เป็นใหญ่แห่งเหล่าชน<br>
  พราหมณ์อีกพวกหนึ่งย่อมค้าขายผลสมอ มะขามป้อม<br>
  ผลมะม่วง ผลหว้า สมอพิเภก ขนุนสำปะลอ<br>
  ไม้ชำระฟัน ผลมะตูม และพุทรา<br>
  [๒๔๓] ลูกเกด อ้อยลำ น้ำอ้อยงบ กล้องสูบยาเส้น น้ำผึ้ง<br>
  และยาหยอดตา และย่อมค้าขายสิ่งของที่มีค่ามากและมีค่าน้อย<br>
  [๒๔๔] แม้พราหมณ์เหล่านั้นเป็นเสมือนพ่อค้า<br>
  เขาก็เรียกกันว่า พราหมณ์ ขอเดชะพระมหาราช<br>
  ข้าพระองค์ได้กราบทูลพราหมณ์ผู้เป็นเสมือนพ่อค้าเหล่านั้น<br>
  แด่พระองค์ เราจะเชื้อเชิญพราหมณ์เช่นนั้นหรือ พระเจ้าข้า<br>
  (พระเจ้าโกรัพยะตรัสว่า)<br>
  [๒๔๕] ก็พราหมณ์เหล่านั้นปราศจากคุณเครื่องความเป็นพราหมณ์<br>
  จะเรียกพวกเขาว่าเป็นพราหมณ์ไม่ได้<br>
  วิธุระ เธอจงแสวงหาพราหมณ์เหล่าอื่นผู้มีศีล ผู้เป็นพหูสูต<br>
  [๒๔๖] ผู้เว้นจากเมถุนธรรม ซึ่งสมควรจะบริโภคโภชนะของเรา<br>
  สหาย เราจะถวายทักษิณาในเขตที่เราถวายทานแล้วมีผลมาก<br>
  (วิธุรอำมาตย์กราบทูลว่า)<br>
  [๒๔๗] พราหมณ์อีกพวกหนึ่งให้กระทำกสิกรรมและพาณิชกรรม<br>
  เลี้ยงแพะ เลี้ยงแกะ ตกแต่งหญิงสาว<br>
  ทำวิวาหมงคลและอาวาหมงคล<br>
  [๒๔๘] แม้พราหมณ์เหล่านั้นเป็นเสมือนพ่อค้าคหบดี<br>
  เขาก็เรียกกันว่า พราหมณ์ ขอเดชะพระมหาราช<br>
  ข้าพระองค์ได้กราบทูลพราหมณ์ผู้เป็นเสมือนพ่อค้าคหบดีเหล่านั้น<br>
  แด่พระองค์ เราจะเชื้อเชิญพราหมณ์เช่นนั้นหรือ พระเจ้าข้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖๑ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๒. ทสพราหมณชาดก (๔๙๕)<br>
  (พระเจ้าโกรัพยะตรัสว่า)<br>
  [๒๔๙] ก็พราหมณ์เหล่านั้นปราศจากคุณเครื่องความเป็นพราหมณ์<br>
  จะเรียกพวกเขาว่าเป็นพราหมณ์ไม่ได้<br>
  วิธุระ เธอจงแสวงหาพราหมณ์เหล่าอื่นผู้มีศีล ผู้เป็นพหูสูต<br>
  [๒๕๐] ผู้เว้นจากเมถุนธรรม ซึ่งสมควรจะบริโภคโภชนะของเรา<br>
  สหาย เราจะถวายทักษิณาในเขตที่เราถวายทานแล้วมีผลมาก<br>
  (วิธุรอำมาตย์กราบทูลว่า)<br>
  [๒๕๑] พราหมณ์อีกพวกหนึ่งเป็นปุโรหิตประจำบ้าน<br>
  บริโภคภิกษาที่เขาเก็บไว้เพื่อตน<br>
  ชนจำนวนมากย่อมสอบถามพราหมณ์เหล่านั้น<br>
  พราหมณ์เหล่านั้นเป็นนักตอนสัตว์และตีตราสัตว์<br>
  [๒๕๒] แม้สัตว์เลี้ยงทั้งหลาย เช่น กระบือ สุกร และแพะ<br>
  ในบ้านเหล่านั้น ก็ถูกพราหมณ์เหล่านั้นฆ่า<br>
  แม้พวกพราหมณ์เหล่านั้นเป็นเสมือนนายโคฆาต<br>
  เขาก็เรียกกันว่า พราหมณ์ ขอเดชะพระมหาราช<br>
  ข้าพระองค์ได้กราบทูลพราหมณ์ผู้เป็นเสมือนนายโคฆาตเหล่านั้น<br>
  แด่พระองค์ เราจะเชื้อเชิญพราหมณ์เช่นนั้นหรือ พระเจ้าข้า<br>
  (พระเจ้าโกรัพยะตรัสว่า)<br>
  [๒๕๓] ก็พราหมณ์เหล่านั้นปราศจากคุณเครื่องความเป็นพราหมณ์<br>
  จะเรียกพวกเขาว่าเป็นพราหมณ์ไม่ได้<br>
  วิธุระ เธอจงแสวงหาพราหมณ์เหล่าอื่นผู้มีศีล ผู้เป็นพหูสูต<br>
  [๒๕๔] ผู้งดเว้นจากเมถุนธรรม ซึ่งสมควรจะบริโภคโภชนะของเรา<br>
  สหาย เราจะถวายทักษิณาในเขตที่เราถวายทานแล้วมีผลมาก<br>
  (วิธุรอำมาตย์กราบทูลว่า)<br>
  [๒๕๕] พราหมณ์ทั้งหลายถือดาบและโล่หนัง เหน็บกริช<br>
  ยืนดักอยู่ที่ทางเดินของพวกพ่อค้าบ้าง<br>
  คอยคุ้มครองกองเกวียนบ้าง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖๒ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๒. ทสพราหมณชาดก (๔๙๕)<br>
  [๒๕๖] แม้พราหมณ์เหล่านั้นเป็นเสมือนคนเลี้ยงโค<br>
  และโจรปล้นฆ่าชาวบ้านเขาก็เรียกกันว่าพราหมณ์<br>
  ขอเดชะพระมหาราช ข้าพระองค์ได้กราบทูลพราหมณ์<br>
  ผู้เป็นเสมือนคนเลี้ยงโคและโจรปล้นฆ่าชาวบ้านเหล่านั้น<br>
  แด่พระองค์ เราจะเชื้อเชิญพราหมณ์เช่นนั้นหรือ พระเจ้าข้า<br>
  (พระเจ้าโกรัพยะตรัสว่า)<br>
  [๒๕๗] ก็พวกพราหมณ์เหล่านั้นปราศจากคุณเครื่องความเป็นพราหมณ์<br>
  จะเรียกพวกเขาว่าเป็นพราหมณ์ไม่ได้<br>
  วิธุระ เธอจงแสวงหาพราหมณ์เหล่าอื่นผู้มีศีล ผู้เป็นพหูสูต<br>
  [๒๕๘] ผู้งดเว้นจากเมถุนธรรม ซึ่งสมควรจะบริโภคโภชนะของเรา<br>
  สหาย เราจะถวายทักษิณาในเขตที่เราถวายทานแล้วมีผลมาก<br>
  (วิธุรอำมาตย์กราบทูลว่า)<br>
  [๒๕๙] พราหมณ์อีกพวกหนึ่งสร้างกระท่อมอยู่ในป่า<br>
  ทำเครื่องดักสัตว์ เบียดเบียนกระต่าย<br>
  เสือปลา ปลา และเต่า ตลอดจนถึงเหี้ย<br>
  [๒๖๐] แม้พราหมณ์เหล่านั้นเป็นเสมือนนายพราน<br>
  เขาก็เรียกกันว่า พราหมณ์ ขอเดชะพระมหาราช<br>
  ข้าพระองค์ได้กราบทูลพราหมณ์<br>
  ผู้เป็นเสมือนนายพรานเหล่านั้นแด่พระองค์<br>
  เราจะเชื้อเชิญพราหมณ์เช่นนั้นหรือ พระเจ้าข้า<br>
  (พระเจ้าโกรัพยะตรัสว่า)<br>
  [๒๖๑] ก็พราหมณ์เหล่านั้นปราศจากคุณเครื่องความเป็นพราหมณ์<br>
  จะเรียกพวกเขาว่าเป็นพราหมณ์ไม่ได้<br>
  วิธุระ เธอจงแสวงหาพราหมณ์เหล่าอื่นผู้มีศีล ผู้เป็นพหูสูต<br>
  [๒๖๒] ผู้เว้นจากเมถุนธรรม ซึ่งสมควรจะบริโภคโภชนะของเรา<br>
  สหาย เราจะถวายทักษิณาในเขตที่เราถวายทานแล้วมีผลมาก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖๓ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๓. ภิกขาปรัมปรชาดก (๔๙๖)<br>
  (วิธุรอำมาตย์กราบทูลว่า)<br>
  [๒๖๓] พราหมณ์อีกพวกหนึ่งปรารถนาทรัพย์ก็ลงนอนอยู่ใต้เตียง<br>
  เมื่อเริ่มทำพิธีโสมยาคะ ก็ให้พระราชาทั้งหลายสรงสนาน ณ เบื้องบน<br>
  [๒๖๔] แม้พราหมณ์เหล่านั้นเป็นเสมือนคนขัดสนิม<br>
  เขาก็เรียกกันว่า พราหมณ์ ขอเดชะพระมหาราช<br>
  ข้าพระองค์ได้กราบทูลพราหมณ์ผู้เป็นเสมือนคนขัดสนิมเหล่านั้น<br>
  แด่พระองค์ เราจะเชื้อเชิญพราหมณ์เช่นนั้นหรือ พระเจ้าข้า<br>
  (พระเจ้าโกรัพยะตรัสว่า)<br>
  [๒๖๕] ก็พวกพราหมณ์เหล่านั้นปราศจากคุณเครื่องความเป็นพราหมณ์<br>
  จะเรียกพวกเขาว่าเป็นพราหมณ์ไม่ได้<br>
  วิธุระ เธอจงแสวงหาพราหมณ์เหล่าอื่นผู้มีศีล ผู้เป็นพหูสูต<br>
  [๒๖๖] ผู้งดเว้นจากเมถุนธรรม ซึ่งสมควรจะบริโภคโภชนะของเรา<br>
  เราจะถวายทักษิณาในเขตที่เราถวายทานแล้วมีผลมาก<br>
  (วิธุรอำมาตย์ครั้นแสดงผู้เป็นพราหมณ์เพียงแค่ชื่อ บัดนี้เพื่อจะแสดงผู้เป็น<br>
  พราหมณ์โดยปรมัตถ์ จึงได้กล่าว ๒ คาถาว่า)<br>
  [๒๖๗] ขอเดชะพระองค์ผู้สมมติเทพ พราหมณ์ทั้งหลาย<br>
  ผู้มีศีล ผู้เป็นพหูสูต ผู้งดเว้นจากเมถุนธรรม<br>
  ซึ่งสมควรจะบริโภคโภชนะของพระองค์ยังมีอยู่ พระเจ้าข้า<br>
  [๒๖๘] พราหมณ์เหล่านั้นบริโภคภัตตาหารมื้อเดียว<br>
  และไม่ดื่มน้ำเมา ขอเดชะพระมหาราช<br>
  ข้าพระองค์ได้กราบทูลพราหมณ์เหล่านั้นแด่พระองค์<br>
  เราจะเชื้อเชิญพราหมณ์เช่นนั้นหรือ พระเจ้าข้า<br>
  (พระเจ้าโกรัพยะทรงสดับดังนั้นแล้วดีพระทัย จึงตรัสว่า)<br>
  [๒๖๙] วิธุระ พราหมณ์เหล่านั้นเป็นผู้มีศีล เป็นพหูสูต<br>
  เธอจงแสวงหาพราหมณ์เหล่านั้นแหละ<br>
  วิธุระ จงรีบนิมนต์พวกท่านมาเร็ว ๆ<br>
  ทสพราหมณชาดกที่ ๑๒ จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖๔ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๓. ภิกขาปรัมปรชาดก (๔๙๖)<br>
  ๑๓. ภิกขาปรัมปรชาดก (๔๙๖)<br>
  ว่าด้วยเขตที่ถวายทานแล้วมีผลมาก<br>
  (กุฎุมพีทูลถามพระราชาว่า)<br>
  [๒๗๐] ข้าพระองค์ได้เห็นพระองค์ผู้ทรงเป็นสุขุมาลชาติ<br>
  ประทับอยู่ในปรางค์ปราสาทอันประเสริฐ<br>
  เสด็จบรรทมบนพระยี่ภู่อันสูงใหญ่<br>
  เสด็จจากแคว้นมายังปัจจันตชนบทเช่นกับที่ป่าปราศจากน้ำ<br>
  [๒๗๑] จึงได้ทูลถวายภัตตาหารอันวิจิตร<br>
  คือข้าวสุกแห่งข้าวสาลีอันดีเลิศ<br>
  ซึ่งมีกับที่ปรุงด้วยเนื้ออันสะอาด<br>
  ด้วยความเคารพรักต่อพระองค์<br>
  [๒๗๒] พระองค์ผู้ทรงรับภัตนั้นแล้วได้พระราชทานให้พราหมณ์<br>
  ไม่เสวยด้วยพระองค์เอง<br>
  ข้อนี้เป็นธรรมอะไรของพระองค์หรือ<br>
  ข้าพระพุทธเจ้า ขอถวายบังคมพระองค์<br>
  (พระราชาตรัสตอบว่า)<br>
  [๒๗๓] พราหมณ์เป็นอาจารย์ของเรา<br>
  เป็นผู้ขวนขวายในกิจใหญ่น้อย<br>
  เป็นครู และเป็นผู้ที่ควรจะเชื้อเชิญ<br>
  เราจึงควรให้โภชนะแก่เขา<br>
  (กุฎุมพีกล่าวกับพราหมณ์ว่า)<br>
  [๒๗๔] บัดนี้ ข้าพเจ้าขอถามท่านพราหมณ์ผู้โคตมโคตร<br>
  ที่พระราชาทรงบูชา<br>
  พระราชาได้พระราชทานภัตแก่ท่าน<br>
  ซึ่งมีกับที่ปรุงด้วยเนื้อสะอาดแก่ท่าน<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖๕ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๓. ภิกขาปรัมปรชาดก (๔๙๖)<br>
  [๒๗๕] ท่านได้รับพระราชทานภัตตาหารนั้นแล้ว<br>
  กลับถวายโภชนะแก่ฤๅษี<br>
  ท่านคงจะรู้ตัวซิว่า ไม่ใช่เนื้อนาบุญแห่งทาน<br>
  ข้อนี้เป็นธรรมอะไรของท่านหรือ<br>
  ข้าพเจ้าขอนอบน้อมท่าน<br>
  (พราหมณ์ตอบว่า)<br>
  [๒๗๖] ข้าพเจ้ายังต้องเลี้ยงบุตรและภรรยา<br>
  เป็นผู้ติดในครอบครัว<br>
  ถึงจะถวายอนุศาสน์แก่พระราชา<br>
  ก็ยังบริโภคกามซึ่งเป็นของมนุษย์<br>
  [๒๗๗] ข้าพเจ้าควรจะถวายโภชนะแก่ฤๅษีผู้อยู่ป่า<br>
  บำเพ็ญตบะมาช้านาน ผู้เจริญด้วยคุณ อบรมตนแล้ว<br>
  (กุฎุมพีกล่าวกับฤๅษีว่า)<br>
  [๒๗๘] บัดนี้ ข้าพเจ้าขอถามฤๅษีผู้ผอม<br>
  มีร่างกายสะพรั่งด้วยเส้นเอ็น<br>
  มีขนรักแร้ เล็บ และขนงอกขึ้นยาว<br>
  มีขี้ฟันเขรอะ มีธุลีบนศีรษะ<br>
  [๒๗๙] ท่านอยู่ผู้เดียวในป่า ไม่คำนึงถึงชีวิต<br>
  เพราะเหตุไร ภิกษุจึงดีกว่าท่าน<br>
  ถึงกับท่านยอมถวายโภชนะ<br>
  (ฤๅษีตอบว่า)<br>
  [๒๘๐] อาตมายังขุดมันเทศและเหง้าตาล<br>
  มันมือเสือ และหัวหอม หัวกระเทียมอยู่<br>
  นวดข้าวฟ่างและลูกเดือย รวบรวมตากให้แห้ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖๖ }</span></p><hr><p>
  พระสุตตันตปิฎก ขุททกนิกาย ชาดก [๑๔. ปกิณณกนิบาต] ๑๓. ภิกขาปรัมปรชาดก (๔๙๖)<br>
  [๒๘๑] อาตมายังแสวงหาผัก เหง้าบัว น้ำผึ้ง เนื้อ<br>
  พุทรา และมะขามป้อมเหล่านั้นมาบริโภคอยู่<br>
  อาตมายังมีการยึดถือนั้นอยู่<br>
  [๒๘๒] เมื่ออาตมายังหุงโภชนะ ยังมีความกังวล<br>
  ยังมีความยึดมั่นถือมั่นอยู่<br>
  ควรถวายโภชนะแก่ท่านผู้ไม่หุง<br>
  ผู้ละเว้นความยึดถือว่าเป็นของเรา<br>
  ไม่มีความยึดมั่นถือมั่น<br>
  (กุฎุมพีกล่าวกับพระปัจเจกพุทธเจ้าว่า)<br>
  [๒๘๓] บัดนี้ ข้าพเจ้าขอถามภิกษุผู้นั่งนิ่ง มีวัตรอันดีงาม<br>
  ฤาษีได้ถวายภัตตาหารซึ่งมีกับที่ปรุงด้วยเนื้อสะอาดแก่ท่าน<br>
  [๒๘๔] ท่านรับภัตตาหารนั้นแล้ว นั่งนิ่งฉันแต่ผู้เดียว<br>
  ไม่เชื้อเชิญใครอื่น<br>
  ข้อนี้เป็นธรรมอะไรของท่านหรือ<br>
  ข้าพเจ้าขอนอบน้อมท่าน<br>
  (พระปัจเจกพุทธเจ้าตอบว่า)<br>
  [๒๘๕] อาตมาไม่ได้หุงเอง มิได้ใช้ให้ใครหุง<br>
  ไม่ได้ตัดเอง มิได้ใช้ให้ใครตัด<br>
  เพราะรู้ว่า อาตมานั้นไม่มีความกังวล<br>
  งดเว้นจากบาปทั้งปวง<br>
  [๒๘๖] ฤๅษีจึงถือเอาภิกษาด้วยมือซ้าย ถือคนโทน้ำด้วยมือขวา<br>
  ได้ถวายภัตตาหารซึ่งมีกับที่ปรุงด้วยเนื้อสะอาดแก่อาตมา<br>
  [๒๘๗] เพราะชนทั้งหลายเหล่านี้ยังมีความยึดมั่นว่าเป็นของเรา<br>
  ยังมีความยึดมั่นถือมั่นจึงควรให้ทาน<br>
  ส่วนอาตมาสำคัญว่า ผู้เชื้อเชิญ ผู้ถวาย เป็นปฏิปทาที่ผิด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖๗ }</span></p><hr><p>
  พระสุตตันตปิฎก ขุททกนิกาย ชาดก<br>
  (กุฎุมพีฟังคำของพระปัจเจกพุทธเจ้าแล้วดีใจ จึงกล่าวว่า)<br>
  [๒๘๘] วันนี้ พระราชาผู้เป็นจอมทัพ<br>
  เสด็จมาที่นี่เพื่อประโยชน์แก่เราแท้ ๆ<br>
  ข้าพระองค์รู้ชัดในวันนี้ถึงเขตที่ถวายทานแล้วมีผลมาก<br>
  [๒๘๙] พระราชาทั้งหลายทรงพอพระทัยในแคว้น<br>
  พราหมณ์ทั้งหลายพอใจในกิจน้อยใหญ่<br>
  ฤๅษีทั้งหลายพอใจในมูลผลาหาร<br>
  ส่วนภิกษุทั้งหลายหลุดพ้นแล้ว<br>
  ภิกขาปรัมปรชาดกที่ ๑๓ จบ</p>
<p> รวมชาดกที่มีในนิบาตนี้ คือ<br>
  <br>
   ๑. สาลิเกทารชาดก   ๒. จันทกินนรีชาดก<br>
   ๓. มหาอุกกุสชาดก   ๔. อุททาลกชาดก<br>
   ๕. ภิสชาดก   ๖. สุรุจิชาดก<br>
   ๗. ปัญจุโปสถิกชาดก   ๘. มหาโมรชาดก<br>
   ๙. ตัจฉสูกรชาดก  ๑๐. มหาวาณิชชาดก<br>
   ๑๑. สาธินราชชาดก ๑๒. ทสพราหมณชาดก<br>
   ๑๓. ภิกขาปรัมปรชาดก<br>
  <br>
  ปกิณณกนิบาต จบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖๘ }</span><br>
</p>
<hr>
<p> ๑๕. วีสตินิบาต<br>
  ๑. มาตังคชาดก (๔๙๗)<br>
  ว่าด้วยอานุภาพของฤๅษีมาตังคะ<br>
  (มัณฑัพยกุมารตรัสกับมาตังคดาบสว่า)<br>
  [๑] ท่านมาจากไหนหนอ<br>
  นุ่งผ้าเก่าขาดกะรุ่งกะริ่งเหมือนปีศาจคลุกฝุ่น<br>
  สวมใส่เศษผ้าจากกองขยะไว้จนถึงคอ<br>
  ท่านไม่ใช่ทักขิไณยบุคคล เป็นใครกันแน่<br>
  (พระโพธิสัตว์กราบทูลว่า)<br>
  [๒] ขอถวายพระพรพระองค์ผู้เพียบพร้อมด้วยยศ<br>
  พราหมณ์ทั้งหลายย่อมขบฉันและดื่มกินอาหาร<br>
  ที่พระองค์ทรงตระเตรียมไว้<br>
  พระองค์ก็ทรงรู้ว่า อาตมาอาศัยอาหารที่ผู้อื่นให้เลี้ยงชีวิต<br>
  ขอคนจัณฑาลจงได้ก้อนข้าวที่ต้องการลุกขึ้นยืนรับเถิด<br>
  (มัณฑัพยกุมารตรัสว่า)<br>
  [๓] อาหารนี้เราตระเตรียมไว้สำหรับพราหมณ์ทั้งหลาย<br>
  อาหารนี้ย่อมเป็นไปเพื่อประโยชน์แก่ตน สำหรับเราผู้เชื่อมั่น<br>
  ท่านจงหลีกไปแต่ที่นี้เถิด จะยืนอยู่ทำไม<br>
  พราหมณ์ผู้ชั่วช้า คนเช่นเราจะไม่ให้ท่าน<br>
  (พระโพธิสัตว์กราบทูลว่า)<br>
  [๔] คนทั้งหลายเมื่อหวังผลย่อมหว่านพืชลงในนาดอน ๑<br>
  ในนาลุ่ม ๑ ในที่ไม่ใกล้แม่น้ำ ๑ ด้วยความเชื่อนั้น<br>
  ขอพระองค์จงให้ทาน พึงให้ทักขิไณยบุคคลยินดีได้แน่แท้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๖๙ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑. มาตังคชาดก (๔๙๗)<br>
  (มัณฑัพยกุมารตรัสว่า)<br>
  [๕] เรารู้แจ้งเนื้อนาบุญเป็นที่ประดิษฐานเมล็ดพืชทั้งหลายในโลก<br>
  เนื้อนาบุญ คือ พราหมณ์ทั้งหลายที่เกิดโดยชาติและมนต์<br>
  นับว่าเป็นเนื้อนาบุญที่มีศีลเป็นที่รักยิ่ง<br>
  (พระโพธิสัตว์กราบทูลว่า)<br>
  [๖] ก็อคุณธรรมเหล่านี้ คือ ความเมาเพราะชาติ ๑<br>
  ความมีมานะจัด ๑ โลภะ ๑ โทสะ ๑<br>
  มทะ ๑ โมหะ ๑ ทุกอย่างมีอยู่ในเนื้อนาบุญเหล่าใด<br>
  เนื้อนาบุญเหล่านั้นนับว่าเป็นเนื้อนาบุญที่ไม่มีศีลเป็นที่รักในโลก<br>
  [๗] อคุณธรรมเหล่านี้ คือ ความเมาเพราะชาติ ๑<br>
  ความมีมานะจัด ๑ โลภะ ๑ โทสะ ๑<br>
  มทะ ๑ โมหะ ๑ ทุกอย่างไม่มีอยู่ในเนื้อนาบุญเหล่าใด<br>
  เนื้อนาบุญเหล่านั้นนับว่าเป็นเนื้อนาบุญที่มีศีลเป็นที่รักในโลก<br>
  (เมื่อพระโพธิสัตว์กล่าวความนี้ซ้ำอีก มัณฑัพยกุมารทรงกริ้วแล้วตรัสว่า)<br>
  [๘] เจ้าอุปโชติยะ เจ้าอุปัชฌายะ<br>
  และเจ้าภัณฑกุจฉิไปไหนกันหมด<br>
  พวกเจ้าจงเฆี่ยนตี จงทำร้ายเจ้าดาบสนี้<br>
  แล้วจับคอเจ้าคนชั่ว ไสหัวมันออกไป<br>
  (พระโพธิสัตว์เหาะไปอยู่ในอากาศกราบทูลว่า)<br>
  [๙] พระองค์ทรงด่าว่าฤๅษีชื่อว่าขุดภูเขาด้วยเล็บ<br>
  เคี้ยวกินก้อนเหล็กด้วยฟันและพยายามกลืนกินไฟ<br>
  (พระศาสดาทรงประกาศข้อความนั้นว่า)<br>
  [๑๐] มาตังคฤๅษีครั้นกล่าวอย่างนี้แล้ว<br>
  มีความบากบั่นแน่วแน่ในสัจจะ<br>
  เมื่อพราหมณ์ทั้งหลายเห็นอยู่ ได้เหาะหนีไปในอากาศ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗๐ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๑. มาตังคชาดก (๔๙๗)<br>
  (นางทิฏฐมังคลิการีบเสด็จไปโดยเร็วเห็นว่า)<br>
  [๑๑] ศีรษะบิดกลับไปข้างหลัง<br>
  แขนกางออกใช้การไม่ได้<br>
  นัยน์ตาขาวเหมือนนัยน์ตาของคนตายแล้ว<br>
  ใครหนอได้กระทำบุตรของดิฉันนี้ให้เป็นอย่างนี้<br>
  (ชนผู้อยู่ในที่นั้นบอกนางว่า)<br>
  [๑๒] สมณะนุ่งผ้าเก่าขาดกะรุ่งกะริ่งเหมือนปีศาจคลุกฝุ่น<br>
  สวมใส่เศษผ้าจากกองขยะไว้จนถึงคอได้มา ณ ที่นี้<br>
  สมณะรูปนั้นได้กระทำบุตรของท่านนี้ให้เป็นอย่างนี้<br>
  (นางทิฏฐมังคลิกาถามว่า)<br>
  [๑๓] พ่อมาณพ สมณะผู้มีปัญญาเพียงดังแผ่นดิน<br>
  ได้ไปยังทิศไหนเสียเล่า<br>
  ขอท่านโปรดบอกเนื้อความนั้นแก่ข้าพเจ้า<br>
  ข้าพเจ้าจะไปขอโทษท่าน<br>
  ทำอย่างไร ข้าพเจ้าจึงจะได้ชีวิตของบุตรนั้นคืนมา<br>
  (มาณพทั้งหลายผู้อยู่ในที่นั้นบอกว่า)<br>
  [๑๔] ฤๅษีผู้มีปัญญาเพียงดังแผ่นดินได้เหาะไป<br>
  ดุจพระจันทร์ในวันเพ็ญลอยอยู่ท่ามกลางนภากาศ<br>
  อีกอย่างหนึ่ง ฤๅษีผู้เป็นคนดีแม้รูปนั้น<br>
  ปฏิญญามั่นอยู่ด้วยสัจจะ ได้ไปทางทิศบูรพา<br>
  (นางทิฏฐมังคลิกาจะถามพระโพธิสัตว์ว่า)<br>
  [๑๕] ศีรษะบิดกลับไปข้างหลัง<br>
  แขนกางออกใช้การไม่ได้<br>
  นัยน์ตาขาวเหมือนนัยน์ตาของคนตายแล้ว<br>
  ใครหนอได้กระทำบุตรของดิฉันนี้ให้เป็นอย่างนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗๑ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๒. จิตตสัมภูตชาดก (๔๙๘)<br>
  (พระโพธิสัตว์มาตังคบัณฑิตกล่าวตอบนางว่า)<br>
  [๑๖] ยักษ์ทั้งหลายผู้มีอานุภาพมากยังมีอยู่แล<br>
  ก็ยักษ์เหล่านั้นได้ติดตามฤๅษีทั้งหลายผู้เป็นคนดี<br>
  ทราบว่าบุตรของท่านมีจิตประทุษร้าย<br>
  โกรธเคืองจึงได้ทำให้เป็นอย่างนี้<br>
  (นางทิฏฐมังคลิกากล่าวว่า)<br>
  [๑๗] ก็ยักษ์ทั้งหลายได้กระทำบุตรของดิฉันให้เป็นอย่างนี้<br>
  ส่วนพระคุณเจ้าผู้ประพฤติพรหมจรรย์อย่าโกรธบุตรดิฉันเลย<br>
  พระคุณเจ้าผู้เห็นภัยในวัฏฏสงสาร<br>
  ดิฉันขอถึงพระคุณเจ้าเท่านั้นเป็นที่พึ่งที่ระลึก เป็นบาทเบื้องต้น<br>
  ดิฉันได้ติดตามมาด้วยความโศกถึงบุตร<br>
  (พระโพธิสัตว์มาตังคบัณฑิตกล่าวว่า)<br>
  [๑๘] ทั้งในกาลนั้น ทั้งเดี๋ยวนี้ การคิดประทุษร้ายทางใจบางอย่าง<br>
  ของอาตมาก็ไม่มีแก่อาตมา ส่วนบุตรของท่านเป็นผู้มัวเมาเพราะ<br>
  ความเมาในพระเวท เรียนจบพระเวทแล้วหารู้จักประโยชน์ไม่<br>
  (นางทิฏฐมังคลิกากล่าวว่า)<br>
  [๑๙] แน่นอน ท่านผู้เห็นภัยในวัฏฏสงสาร<br>
  ธรรมดาคนเรา สัญญาย่อมเลือนไปเพียงชั่วครู่<br>
  พระคุณเจ้าผู้มีปัญญาเพียงดังแผ่นดิน<br>
  ขอพระคุณเจ้าจงอดโทษสักครั้งหนึ่งเถิด<br>
  บัณฑิตทั้งหลายย่อมไม่มีความโกรธรุนแรง<br>
  (พระโพธิสัตว์มาตังคบัณฑิตผู้ถูกนางทิฏฐมังคลิกาอ้อนวอนขอโทษให้บุตร จึง<br>
  กล่าวว่า)<br>
  [๒๐] นี้ก้อนข้าวที่อาตมาฉันเหลือ<br>
  มัณฑัพยบุตรของท่านผู้มีปัญญาน้อยจงบริโภค<br>
  ยักษ์ทั้งหลายไม่พึงเบียดเบียนมัณฑัพยบุตรของท่าน<br>
  และบุตรของท่านจักเป็นผู้ไม่มีโรค<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗๒ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๒. จิตตสัมภูตชาดก (๔๙๘)<br>
  (ลำดับนั้น มารดากล่าวกับบุตรว่า)<br>
  [๒๑] พ่อมัณฑัพยะ เจ้าเป็นคนโง่เขลาเบาปัญญา<br>
  ไม่ฉลาดต่อบุคคลผู้เป็นเนื้อนาบุญ<br>
  ได้ให้ทานในบุคคลผู้มีกิเลสเพียงดังน้ำฝาดมากมาย<br>
  ผู้มีการงานเศร้าหมอง ไม่สำรวม<br>
  [๒๒] บางพวกเกล้าผมเป็นชฎา บางพวกนุ่งหนังสัตว์<br>
  บางพวกปากมีหนวดรุงรังเหมือนบ่อน้ำเก่า<br>
  เจ้าจงดูหมู่ชนนี้ มีรูปทราม<br>
  มวยผมและหนังสัตว์คุ้มครองคนมีปัญญาทรามไม่ได้<br>
  [๒๓] ชนเหล่าใดคลายราคะ โทสะ และอวิชชาได้แล้ว<br>
  ชนเหล่านั้นมีอาสวะสิ้นแล้ว เป็นพระอรหันต์<br>
  ทานที่บุคคลถวายแล้วในท่านเหล่านั้นมีผลมาก<br>
  มาตังคชาดกที่ ๑ จบ</p>
<p> ๒. จิตตสัมภูตชาดก (๔๙๘)<br>
  ว่าด้วยจิตตบัณฑิตกับพระเจ้าสัมภูตบัณฑิต<br>
  (พระราชาทรงขับเพลงขับว่า)<br>
  [๒๔] กรรมทุกอย่างที่นรชนประพฤติดีแล้วมีผล<br>
  ผลกรรมถึงจะเล็กน้อย ชื่อว่าเป็นโมฆะหามีไม่<br>
  เราเห็นสัตว์ผู้เกิดมามีอานุภาพมาก<br>
  ซึ่งเกิดแต่ผลบุญ เพราะกรรมของตน<br>
  [๒๕] กรรมทุกอย่างที่นรชนประพฤติดีแล้วมีผล<br>
  ผลกรรมถึงจะเล็กน้อยชื่อว่าเป็นโมฆะหามีไม่<br>
  แม้ท่านจิตตบัณฑิตมีมโนรถสำเร็จสมปรารถนา<br>
  เหมือนอย่างเราแลหรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗๓ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๒. จิตตสัมภูตชาดก (๔๙๘)<br>
  (เมื่อพระเจ้าสัมภูตะทรงขับเพลงจบลง กุมารขับเพลงตอบถวายพระราชาว่า)<br>
  [๒๖] กรรมทุกอย่างที่นรชนประพฤติดีแล้วมีผล<br>
  ผลกรรมถึงจะเล็กน้อยชื่อว่าเป็นโมฆะหามีไม่<br>
  ขอเดชะพระองค์ผู้สมมติเทพ แม้จิตตบัณฑิตพระองค์ก็โปรด<br>
  ทราบเถิดว่า ท่านมีมโนรถสำเร็จสมปรารถนาเหมือนพระองค์<br>
  (พระเจ้าสัมภูตะทรงสดับแล้ว จึงตรัสว่า)<br>
  [๒๗] เจ้าเป็นจิตตดาบสหรือหนอ หรือว่าเจ้าฟังมาจากคนอื่น<br>
  หรือใครได้บอกเรื่องนั้นกับเจ้า คาถาเจ้าขับดีแล้ว<br>
  เราไม่มีความสงสัย และเราจะให้บ้านส่วยแก่เจ้า ๑๐๐ หลัง<br>
  (ลำดับนั้น กุมารกราบทูลว่า)<br>
  [๒๘] ข้าพระองค์มิใช่จิตตฤๅษี และข้าพระองค์มิได้ฟังมาจากคนอื่น<br>
  แต่ฤๅษีได้บอกเนื้อความนี้แก่ข้าพระองค์ว่า<br>
  เจ้าจงไป จงขับคาถาตอบพระราชา<br>
  พระราชาทรงพอพระทัย พึงพระราชทานพรแก่เจ้าบ้าง<br>
  (พระเจ้าสัมภูตะทรงสดับแล้วจึงรับสั่งให้พวกราชบุรุษเตรียมกระบวนว่า)<br>
  [๒๙] พวกพนักงานจงเทียมราชรถที่ตกแต่งสวยงาม<br>
  เย็บปักอย่างวิจิตรตระการตา จงผูกสายรัดสัปคับช้าง<br>
  สวมเครื่องประดับคอ<br>
  [๓๐] ชาวพนักงานจงนำกลอง ตะโพน และสังข์มา<br>
  และจงเทียมราชยานที่เร็ว<br>
  วันนี้ เราจักไปสู่อาศรมที่เราเห็นฤๅษีนั่งอยู่<br>
  (พระเจ้าสัมภูตะเสด็จเข้าไปหาจิตตบัณฑิตดาบส ทรงดีพระทัยแล้วตรัสว่า)<br>
  [๓๑] หม่อมฉันเป็นผู้ได้ลาภดีแล้วหนอ<br>
  คาถาอันเขาขับดีแล้ว ณ ท่ามกลางบริษัท<br>
  หม่อมฉันนั้นมีปีติและโสมนัสเพราะได้เห็นฤๅษีผู้สมบูรณ์ด้วยสีลวัตร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗๔ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๒. จิตตสัมภูตชาดก (๔๙๘)<br>
  (ตั้งแต่ได้พบจิตตบัณฑิตดาบส พระเจ้าสัมภูตะทรงโสมนัส จึงรับสั่งพวก<br>
  ราชบุรุษให้เตรียมสถานที่แล้วตรัสว่า)<br>
  [๓๒] ขอพระคุณเจ้าผู้เจริญจงรับอาสนะ น้ำ<br>
  และผ้าเช็ดเท้าของข้าพเจ้าเถิด<br>
  ข้าพเจ้าขอถวายของมีค่า๑ต้อนรับพระคุณเจ้าผู้เจริญ<br>
  ขอพระคุณเจ้าผู้เจริญจงใช้สอยของที่มีค่าของข้าพเจ้าด้วยเถิด<br>
  (พระเจ้าสัมภูตะเมื่อจะทรงแบ่งราชสมบัติถวายครึ่งหนึ่ง จึงตรัสว่า)<br>
  [๓๓] ขอพระองค์จงสร้างพระตำหนักที่น่ารื่นรมย์สำหรับพระองค์<br>
  ขอพระองค์ทรงให้หมู่นารีบำเรอเถิด<br>
  และจงให้โอกาสเพื่ออนุเคราะห์หม่อมฉัน<br>
  แม้เราทั้ง ๒ จะครอบครองความเป็นใหญ่ร่วมกัน<br>
  (จิตตบัณฑิตดาบสกราบทูลว่า)<br>
  [๓๔] ขอถวายพระพรมหาบพิตร อาตมาเห็นผลของทุจริต<br>
  และวิบากยิ่งใหญ่แห่งธรรมที่ประพฤติดีแล้วจักสำรวมตนอย่างเดียว<br>
  จึงไม่ปรารถนาบุตร ปศุสัตว์ หรือทรัพย์<br>
  [๓๕] ชีวิตของสัตว์ทั้งหลายในโลกนี้เพียง ๑๐ ปีเท่านั้น<br>
  ชีวิตนั้นยังไม่ทันถึงเขตกำหนดซูบซีดไปเหมือนต้นอ้อที่ถูกตัด<br>
  [๓๖] ในสภาพชีวิตอย่างนั้นจะเพลิดเพลิน จะเล่นสนุกสนาน<br>
  จะรื่นเริง จะแสวงหาทรัพย์ไปทำไมกัน<br>
  ประโยชน์อะไรด้วยบุตรและภรรยาสำหรับอาตมา<br>
  อาตมาพ้นแล้วจากเครื่องผูก มหาบพิตร<br>
  [๓๗] อาตมานั้นทราบชัดอย่างนี้ว่า มัจจุราชจะไม่เมินเฉยต่ออาตมา<br>
  ผู้ถูกมฤตยูครอบงำ จะรื่นเริง จะแสวงหาทรัพย์ไปทำไมกัน<br><br>เชิงอรรถ :<br>
  ๑ ของที่มีค่า ในที่นี้หมายถึงสิ่งของที่คู่ควรแก่การต้อนรับแขก<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗๕ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๒. จิตตสัมภูตชาดก (๔๙๘)<br>
  [๓๘] ขอเดชะพระองค์ผู้จอมชน<br>
  ชาติกำเนิดของนรชนไม่สม่ำเสมอ<br>
  ในหมู่มนุษย์ กำเนิดแห่งคนจัณฑาลนับว่าต่ำต้อยที่สุด<br>
  ในชาติก่อน พวกเราได้อาศัยอยู่ในครรภ์ของหญิงจัณฑาล<br>
  เพราะกรรมชั่วช้าของตน<br>
  [๓๙] พวกเราได้เกิดเป็นคนจัณฑาลในอวันตีชนบท<br>
  ได้เกิดเป็นเนื้ออยู่ที่ฝั่งแม่น้ำเนรัญชรา<br>
  ได้เกิดเป็นนกเขาอยู่ที่ฝั่งแม่น้ำนัมมทา<br>
  แต่วันนี้เราทั้ง ๒ นั้นเป็นพราหมณ์และกษัตริย์<br>
  (จิตตบัณฑิตดาบสเมื่อให้พระเจ้าสัมภูตะเกิดอุตสาหะในบุญกุศลทั้งหลาย จึง<br>
  กล่าวว่า)<br>
  [๔๐] ชีวิตถูกชรานำเข้าไปใกล้มรณะ อายุของเหล่าสัตว์น้อยนัก<br>
  ชีวิตที่ถูกชรานำไป ย่อมไม่มีผู้ต้านทาน<br>
  ขอถวายพระพรพระเจ้าปัญจาละ<br>
  ขอมหาบพิตรจงทรงทำตามคำของอาตมา<br>
  มหาบพิตรอย่าได้ทรงทำกรรมซึ่งมีทุกข์เป็นกำไรเลย<br>
  [๔๑] ชีวิตถูกชรานำเข้าไปใกล้มรณะ อายุของเหล่าสัตว์น้อยนัก<br>
  ชีวิตที่ถูกชรานำไป ย่อมไม่มีผู้ต้านทาน<br>
  ขอถวายพระพรพระเจ้าปัญจาละ<br>
  ขอมหาบพิตรจงทรงทำตามคำของอาตมา<br>
  มหาบพิตรอย่าได้ทรงทำกรรมซึ่งมีทุกข์เป็นผลเลย<br>
  [๔๒] ชีวิตถูกชรานำเข้าไปใกล้มรณะ อายุของเหล่าสัตว์น้อยนัก<br>
  ชีวิตที่ถูกชรานำไปย่อมไม่มีผู้ต้านทาน<br>
  ขอถวายพระพรพระเจ้าปัญจาละ<br>
  ขอมหาบพิตรจงทรงทำตามคำของอาตมา<br>
  มหาบพิตรอย่าได้ทรงทำกรรมซึ่งมีธุลีแปดเปื้อนบนพระเศียรเลย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗๖ }</span></p><hr><p>
  พระสุตตันตปิฎก ขุททกนิกาย ชาดก [๑๕. วีสตินิบาต] ๒. จิตตสัมภูตชาดก (๔๙๘)<br>
  [๔๓] ชีวิตถูกชรานำเข้าไปใกล้มรณะ อายุของเหล่าสัตว์น้อยนัก<br>
  ชราย่อมขจัดผิวพรรณของนรชนผู้แก่ชรา<br>
  ขอถวายพระพรพระเจ้าปัญจาละ<br>
  ขอมหาบพิตรจงทรงทำตามคำของอาตมา<br>
  มหาบพิตรอย่าได้ทรงทำกรรมเพื่อเกิดในนรกเลย<br>
  (เมื่อพระโพธิสัตว์กล่าวอย่างนั้น พระราชาทรงยินดีแล้วจึงตรัสว่า)<br>
  [๔๔] คำของพระองค์นั้นเป็นคำสัตย์อย่างแท้จริง<br>
  คำนั้นเป็นเหมือนดังที่ฤๅษีกล่าว<br>
  แต่กามของหม่อมฉันมีอยู่มิใช่น้อย<br>
  ข้าแต่ท่านผู้เห็นภัยในวัฏฏสงสาร<br>
  กามเหล่านั้นคนเช่นหม่อมฉันละได้ยาก<br>
  [๔๕] หม่อมฉันจมอยู่ในเปือกตมคือกาม<br>
  ไม่อาจดำเนินตามทางของภิกษุได้<br>
  เหมือนช้างเชือกที่จมอยู่ในท่ามกลางเปือกตม<br>
  เห็นที่เนินอยู่ก็ไม่อาจจะไปได้<br>
  [๔๖] มารดาบิดาพร่ำสอนบุตรด้วยหวังว่า<br>
  เขาจะมีความสุขได้อย่างไร แม้ฉันใด<br>
  ข้าแต่พระองค์ผู้เจริญ แม้พระองค์ก็ฉันนั้น พร่ำสอนหม่อมฉัน<br>
  โดยที่หม่อมฉันละโลกนี้ไปแล้วจะพึงเป็นสุขสิ้นกาลนาน<br>
  (พระโพธิสัตว์มาตังคบัณฑิตถวายพระพรว่า)<br>
  [๔๗] ขอถวายพระพรพระองค์ผู้จอมชน<br>
  หากมหาบพิตรไม่ทรงสามารถจะละกามซึ่งเป็นของมนุษย์เหล่านี้ได้<br>
  ขอพระองค์ทรงตั้งพลีกรรมที่เป็นธรรมเถิด มหาบพิตร<br>
  อนึ่ง การกระทำที่ไม่เป็นธรรมขออย่าได้มีในแคว้นของพระองค์เลย<br>
  [๔๘] ขอพวกทูตจงเที่ยวไปนิมนต์สมณะและพราหมณ์ทั้งหลาย<br>
  ทั่วทิศทั้ง ๔ มหาบพิตร ขอทรงบำรุงสมณะและพราหมณ์<br>
  เหล่านั้นด้วยข้าว น้ำ ผ้า เสนาสนะ และปัจจัย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๗ หน้า
  :๔๗๗ }</span></p><hr><p class="nc"><a href="tpd27-4.htm" >&gt;&gt;&gt;&gt;&gt; หน้าต่อไป &gt;&gt;&gt;&gt;&gt;</a>  </p>
<p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>