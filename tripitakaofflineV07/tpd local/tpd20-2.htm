<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html><head>
<meta content='width=device-width,initial-scale=1.0,minimum-scale=1.0,maximum-scale=1.0' name='viewport'/>






<meta http-equiv="Content-Type" content="text/html; charset=windows-874"><title>พระไตรปิฎกเล่มที่ ๒๐-๒ สุตตันตปิฎกที่ ๑๒ อังคุตตรนิกาย เอกก ทุก ติกนิบาต</title>

<link href="tpd.css" rel="stylesheet" type="text/css">

</head>
<body class="body">

<br>


<style>
.gototop {
    padding: 5px 10px 2px 5px;
    border-radius: 7px 7px 0px 0px;
    position: fixed;
    z-index: 2;
    bottom: 0;
    right: 0;
    background-color: #b45f06;
    font-size: 20px;
    font-weight:500;
    color:blue;
    text-align: center;
    vertical-align: top;
    overflow-x: hidden;
}
.gototop a {
    color: #ffffff;
}
.mbutton {
    height:30px;
    border-radius: 5px;
    font-size:20px;
    font-weight:500;
    color:blue;
    text-align: center;
    vertical-align: top;
    overflow-y: hidden;
}
</style>
 
<script>
function resizeText(multiplier) {
  if (document.body.style.fontSize == "") {
    document.body.style.fontSize = "1.0em";
  }
  document.body.style.fontSize = parseFloat(document.body.style.fontSize) + (multiplier * 0.2) + "em";
}
</script>

<!doctype html public "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<style>
#displaybox {
	z-index: 10;
	background-color:#BB8D2F;
	position:fixed; top:5%; left:10%; width:80%; height:90%; text-align:right; color:#ffffff;color:#0F0;
}
#displaybox a:link {
    color: #ffffff;
}
#displaybox a:visited {
    color: #ffffff;
}
        .menus {
      margin:2%;
}      
</style>
<script>
var globalvar;
var thediv;
function clicker(mypage){
        globalvar=mypage;
	thediv=document.getElementById('displaybox');
	if(thediv.style.display == "none"){
		thediv.style.display = "";
		thediv.innerHTML = "<a href='#!' onclick='return clicker();'>X ปิด</a><br/><span class='menus'><object data="+mypage+" height='94%' width='96%'></object></span>";
	}else{
		thediv.style.display = "none";
		thediv.innerHTML = '';
	}
	return false;
}
function recall() {
    thediv.style.display = "none";
    clicker(globalvar);
}
</script>
<div id="displaybox" style="display: none;"></div>
</!doctype>

<div id="gotop" class="gototop">
<a href="#!" onClick="return clicker('../0-menu.html');"><button type='button' class='mbutton'>สารบัญ</button></a>
<a href="#!" onClick="resizeText(-1)"><button type='button' class='mbutton'><img alt="ลดขนาดอักษร" src="../picture/font2small.gif" title="ลดขนาดอักษร" /></button></a>
<a href="#!" onClick="resizeText(1)"><button type='button' class='mbutton'><img alt="เพิ่มขนาดอักษร" src="../picture/font2big.gif" title="เพิ่มขนาดอักษร" /></button></a>
<a href="#top"><button type='button' class='mbutton'>กลับด้านบน</button></a>
</div>

<noscript>
<div id="noscr" class="gototop" style="background-color: green; z-index: 3;">
<a href="../0-menu.html"  ><button type='button' class='mbutton'>สารบัญ</button></a>
<a href="#top"><button type='button' class='mbutton'>กลับด้านบน</button></a>
</div>
</noscript>

<p class="subject">  พระไตรปิฎกภาษาไทย<br>
  ฉบับมหาจุฬาลงกรณราชวิทยาลัย ๔๕ เล่ม
  (ปกสีฟ้า)<br>
  <span class="im1c">ทั้งออนไลน์และออฟไลน์<br>
  </span>  <span class="im2c">  ที่มาของข้อมูล : โปรแกรมพระไตรปิฎกภาษาไทย ฉบับ มจร.<br>
MCUTRAI Version 1.0<br>
<br>
  </span></p>
<p class="nc">พระไตรปิฎกเล่มที่ ๒๐-๒ สุตตันตปิฎกที่ ๑๒ อังคุตตรนิกาย เอกก ทุก ติกนิบาต<br>
  <br>
พระสุตตันตปิฎก<br>
อังคุตตรนิกาย ทุกนิบาต<br>
_____________<br>
ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br></p>
<hr><p class="nc">
  พระสุตตัตนตปิฎก อังคุตตรนิกาย ทุกนิบาต ๔. ราคเปยยาล</p>
<p>
  ภิกษุควรเจริญธรรม ๒ ประการนี้<br>
  ธรรม ๒ ประการ อะไรบ้าง คือ<br>
  ๑. สมถะ ๒. วิปัสสนา<br>
  ภิกษุทั้งหลาย ภิกษุควรเจริญธรรม ๒ ประการนี้เพื่อสลัดความประมาท (๑๑-<br>
  ๑๗๐)<br>
<br>
  (เมื่อพระผู้มีพระภาคตรัสอย่างนี้ ภิกษุเหล่านั้นมีใจยินดี ต่างชื่นชมภาษิตของ<br>
  พระผู้มีพระภาค)</p>


<p class="nc"> ราคเปยยาล จบ<br>
<br>
ทุกนิบาต จบบริบูรณ์</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
    :๑๓๘ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์] ๑. พาลวรรค ๑. ภยสูตร<br>
<br>
  พระสุตตันตปิฎก<br>
  อังคุตตรนิกาย ติกนิบาต<br>
  _________________________<br>
  ขอนอบน้อมพระผู้มีพระภาคอรหันตสัมมาสัมพุทธเจ้าพระองค์นั้น<br>
<br>
๑. ปฐมปัณณาสก์<br>
  ๑. พาลวรรค<br>
  หมวดว่าด้วยคนพาลและบัณฑิต<br>
  ๑. ภยสูตร<br>
  ว่าด้วยผู้เป็นภัยและไม่เป็นภัย</p>
<p>
  [๑] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถบิณฑิก<br>
  เศรษฐี เขตกรุงสาวัตถี ณ ที่นั้นแล พระผู้มีพระภาคได้รับสั่งเรียกภิกษุทั้งหลายมา<br>
  ตรัสว่า ภิกษุทั้งหลาย ภิกษุเหล่านั้นทูลรับสนองพระดำรัสแล้ว พระผู้มีพระภาคจึง<br>
  ได้ตรัสเรื่องนี้ว่า<br>
  ภิกษุทั้งหลาย ภัย๑ที่เกิดขึ้นทั้งสิ้น ล้วนเกิดจากคนพาล มิใช่เกิดจากบัณฑิต<br>
  อุปัททวะ๒ที่เกิดขึ้นทั้งสิ้น ล้วนเกิดจากคนพาล มิใช่เกิดจากบัณฑิต อุปสรรค๓ที่<br>
  เกิดขึ้นทั้งสิ้น ล้วนเกิดจากคนพาล มิใช่เกิดจากบัณฑิต</p>
<p class="footer">เชิงอรรถ :<br>
  ๑ ภัย ในที่นี้หมายถึงความมีจิตสะดุ้งกลัว เช่น การได้ทราบข่าวว่าโจรจะปล้นแล้วเกิดความหวาดสะดุ้ง<br>
  (องฺ.ติก.อ. ๒/๑/๗๗)<br>
  ๒ อุปัททวะ ในที่นี้หมายถึงภาวะที่จิตฟุ้งซ่าน เช่น เมื่อรู้ว่าโจรจะปล้นก็เกิดความระส่ำระสายพยายามจะ<br>
  หนีพร้อมกับขนข้าวของไปด้วยเท่าที่พอจะติดมือไปได้ (องฺ.ติก.อ. ๒/๑/๗๗)<br>
  ๓ อุปสรรค ในที่นี้หมายถึงอาการที่มีความขัดข้อง เช่น การถูกโจรล้อมบ้านจุดไฟปิดประตูไม่ให้หนีไปได้<br>
  แล้วฆ่าปล้นเอาทรัพย์ทั้งหมดไป (องฺ.ติก.อ. ๒/๑/๗๗)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๓๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๑. พาลวรรค ๒. ลักขสูตร</p>
<p>
  ภัยที่เกิดขึ้นทั้งสิ้น ล้วนเกิดจากคนพาล มิใช่เกิดจากบัณฑิต อุปัททวะที่เกิด<br>
  ขึ้นทั้งสิ้น ล้วนเกิดจากคนพาล มิใช่เกิดจากบัณฑิต อุปสรรคที่เกิดขึ้นทั้งสิ้น
  ล้วน<br>
  เกิดจากคนพาล มิใช่เกิดจากบัณฑิต เปรียบเหมือนไฟที่ลุกลามจากเรือนไม้อ้อหรือ<br>
  เรือนหญ้า ไหม้แม้เรือนยอดที่เขาโบกทั้งภายในและภายนอก ลมพัดเข้าไม่ได้ มีบาน<br>
  ประตูปิดมิดชิด หน้าต่างปิดสนิท ฉะนั้น<br>
  คนพาลมีภัย บัณฑิตไม่มีภัย คนพาลมีอุปัททวะ บัณฑิตไม่มีอุปัททวะ คน<br>
  พาลมีอุปสรรค บัณฑิตไม่มีอุปสรรค ภัยไม่มีจากบัณฑิต อุปัททวะไม่มีจากบัณฑิต<br>
  อุปสรรคไม่มีจากบัณฑิต<br>
  เพราะเหตุนั้นแล เธอทั้งหลายพึงสำเหนียกอย่างนี้ว่า บุคคลประกอบด้วย<br>
  ธรรม ๓ ประการใด พึงทราบว่า เป็นคนพาล เราจักประพฤติเว้นธรรม ๓ ประการ<br>
  นั้น บุคคลประกอบด้วยธรรม ๓ ประการใด พึงทราบว่า เป็นบัณฑิต เราจักถือ<br>
  ปฏิบัติธรรม ๓ ประการนั้น<br>
  ภิกษุทั้งหลาย เธอทั้งหลายพึงสำเหนียกอย่างนี้แล</p>

<p class="nc">
  ภยสูตรที่ ๑ จบ<br>
<br>
๒. ลักขณสูตร<br>
  ว่าด้วยลักษณะคนพาลและบัณฑิต</p>
<p>
  [๒] ภิกษุทั้งหลาย คนพาลมีกรรมเป็นเครื่องกำหนด บัณฑิตมีกรรมเป็นเครื่อง<br>
  กำหนด ปัญญาเมื่อใช้เป็นประจำจึงงดงาม๑ บุคคลประกอบด้วยธรรม ๓ ประการ<br>
  พึงทราบว่า เป็นคนพาล<br>
  ธรรม ๓ ประการ อะไรบ้าง คือ<br>
  ๑. กายทุจริต (ความประพฤติชั่วด้วยกาย)<br>
  ๒. วจีทุจริต (ความประพฤติชั่วด้วยวาจา)<br>
  ๓. มโนทุจริต (ความประพฤติชั่วด้วยใจ)<br>
  บุคคลประกอบด้วยธรรม ๓ ประการนี้แล พึงทราบว่า เป็นคนพาล</p>
<p class="footer">เชิงอรรถ :<br>
  ๑ งดงาม ในที่นี้ คือปรากฏ หมายถึงทั้งคนพาลและบัณฑิตย่อมปรากฏเพราะจริตของตน
  ๆ (องฺ.ติก.อ.<br>
  ๒/๒/๗๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๔๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๑. พาลวรรค ๓. จินตีสูตร</p>
<p>
  บุคคลประกอบด้วยธรรม ๓ ประการ พึงทราบว่า เป็นบัณฑิต<br>
  ธรรม ๓ ประการ อะไรบ้าง คือ<br>
  ๑. กายสุจริต (ความประพฤติชอบด้วยกาย)<br>
  ๒. วจีสุจริต (ความประพฤติชอบด้วยวาจา)<br>
  ๓. มโนสุจริต (ความประพฤติชอบด้วยใจ)<br>
  บุคคลประกอบด้วยธรรม ๓ ประการนี้แล พึงทราบว่า เป็นบัณฑิต<br>
  เพราะเหตุนั้นแล เธอทั้งหลายพึงสำเหนียกอย่างนี้ว่า บุคคลประกอบด้วย<br>
  ธรรม ๓ ประการใด พึงทราบว่า เป็นคนพาล เราจักประพฤติเว้นธรรม ๓ ประการ<br>
  นั้น บุคคลประกอบด้วยธรรม ๓ ประการใด พึงทราบว่า เป็นบัณฑิต เราจัก<br>
  ถือปฏิบัติธรรม ๓ ประการนั้น<br>
  ภิกษุทั้งหลาย เธอทั้งหลายพึงสำเหนียกอย่างนี้แล</p>

<p class="nc">
  ลักขณสูตรที่ ๒ จบ<br>
<br>
๓. จินตีสูตร<br>
  ว่าด้วยความคิดระหว่างคนพาลกับบัณฑิต</p>
<p>
  [๓] ภิกษุทั้งหลาย ลักษณะแห่งคนพาล เครื่องหมายแห่งคนพาล ความ<br>
  ประพฤติไม่ขาดสายแห่งคนพาล ๓ ประการนี้<br>
  ลักษณะแห่งคนพาล ๓ ประการ อะไรบ้าง คือ<br>
  คนพาลในโลกนี้<br>
  ๑. ชอบคิดแต่เรื่องชั่ว๑ ๒. ชอบพูดแต่เรื่องชั่ว๒<br>
  ๓. ชอบทำแต่กรรมชั่ว๓</p>
<p class="footer">เชิงอรรถ :<br>
  ๑ ชอบคิดแต่เรื่องชั่ว หมายถึงประกอบมโนทุจริต ๓ ประการ คือ (๑) อภิชฌา(เพ่งเล็งอยากได้ของเขา)<br>
  (๒) พยาบาท(ความคิดร้าย) (๓) มิจฉาทิฏฐิ(ความเห็นผิด) (องฺ.ติก.อ. ๒/๓/๗๙)<br>
  ๒ ชอบพูดแต่เรื่องชั่ว หมายถึงประกอบวจีทุจริต ๔ ประการ คือ (๑) มุสาวาท(พูดเท็จ)
  (๒) ปิสุณาวาจา<br>
  (พูดส่อเสียด) (๓) ผรุสวาจา(พูดคำหยาบ) (๔) สัมผัปปลาปะ(พูดเพ้อเจ้อ) (องฺ.ติก.อ.
  ๒/๓/๗๙)<br>
  ๓ ชอบทำแต่กรรมชั่ว หมายถึงประกอบกายทุจริต ๓ ประการ คือ (๑) ปาณาติบาต(ฆ่าสัตว์)
  (๒) อทินนาทาน<br>
  (ลักทรัพย์) (๓) กาเมสุมิจฉาจาร(ความประพฤติผิดในกาม) (องฺ.ติก.อ. ๒/๓/๗๙, องฺ.ทสก.๒๔/๑๗๑/๒๐๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๔๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๑. พาลวรรค ๓. จินตีสูตร</p>
<p>
  ถ้าคนพาลไม่ชอบคิดเรื่องชั่ว ไม่ชอบพูดเรื่องชั่ว ไม่ชอบทำกรรมชั่วเช่นนั้น<br>
  บัณฑิตทั้งหลายจะพึงรู้จักเขาด้วยเหตุไรว่า ผู้นี้เป็นคนพาล ไม่ใช่คนดี แต่เพราะ<br>
  คนพาลชอบคิดแต่เรื่องชั่ว ชอบพูดแต่เรื่องชั่ว และชอบทำแต่กรรมชั่ว ฉะนั้นบัณฑิต<br>
  ทั้งหลายจึงรู้จักเขาว่า ผู้นี้เป็นคนพาล ไม่ใช่คนดี<br>
  ลักษณะแห่งคนพาล เครื่องหมายแห่งคนพาล ความประพฤติไม่ขาดสายแห่ง<br>
  คนพาล ๓ ประการนี้แล<br>
  ลักษณะแห่งบัณฑิต เครื่องหมายแห่งบัณฑิต ความประพฤติไม่ขาดสายแห่ง<br>
  บัณฑิต ๓ ประการนี้<br>
  ลักษณะแห่งบัณฑิต ๓ ประการ อะไรบ้าง คือ<br>
  บัณฑิตในโลกนี้<br>
  ๑. ชอบคิดแต่เรื่องดี ๒. ชอบพูดแต่เรื่องดี<br>
  ๓. ชอบทำแต่กรรมดี<br>
  ถ้าบัณฑิตไม่ชอบคิดเรื่องดี ไม่ชอบพูดเรื่องดี และไม่ชอบทำกรรมดีเช่นนั้น<br>
  บัณฑิตทั้งหลายจะพึงรู้จักเขาด้วยเหตุไรว่า ผู้นี้เป็นบัณฑิต เป็นคนดี แต่เพราะ<br>
  บัณฑิตชอบคิดแต่เรื่องดี ชอบพูดแต่เรื่องดี และชอบทำแต่กรรมดี ฉะนั้นบัณฑิต<br>
  ทั้งหลายจึงรู้จักเขาว่า ผู้นี้เป็นบัณฑิต เป็นคนดี<br>
  ลักษณะแห่งบัณฑิต เครื่องหมายแห่งบัณฑิต ความประพฤติไม่ขาดสายแห่ง<br>
  บัณฑิต ๓ ประการนี้แล<br>
  เพราะเหตุนั้นแล เธอทั้งหลายพึงสำเหนียกอย่างนี้ว่า บุคคลประกอบด้วย<br>
  ธรรม ๓ ประการใด พึงทราบว่า เป็นคนพาล เราจักประพฤติเว้นธรรม ๓ ประการ<br>
  นั้น บุคคลประกอบด้วยธรรม ๓ ประการใด พึงทราบว่า เป็นบัณฑิต เราจักถือ<br>
  ปฏิบัติธรรม ๓ ประการนั้น<br>
  ภิกษุทั้งหลาย เธอทั้งหลายพึงสำเหนียกอย่างนี้แล</p>
<p class="nc">
  จินตีสูตรที่ ๓ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า :๑๔๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๑. พาลวรรค ๕. อโยนิโสสูตร<br>
<br>
  ๔. อัจจยสูตร<br>
  ว่าด้วยการเห็นโทษและไม่เห็นโทษ</p>
<p>
  [๔] ภิกษุทั้งหลาย บุคคลประกอบด้วยธรรม ๓ ประการ พึงทราบว่า เป็น<br>
  คนพาล<br>
  ธรรม ๓ ประการ อะไรบ้าง คือ<br>
  ๑. ไม่เห็นโทษ๑โดยความเป็นโทษ<br>
  ๒. เห็นโทษโดยความเป็นโทษแล้ว ไม่แก้ไขตามสมควรแก่ความผิด<br>
  ๓. เมื่อผู้อื่นชี้โทษอยู่ ไม่ยอมรับตามสมควรแก่ความผิด<br>
  บุคคลประกอบด้วยธรรม ๓ ประการนี้แล พึงทราบว่า เป็นคนพาล<br>
  บุคคลประกอบด้วยธรรม ๓ ประการ พึงทราบว่า เป็นบัณฑิต<br>
  ธรรม ๓ ประการ อะไรบ้าง คือ<br>
  ๑. เห็นโทษโดยความเป็นโทษ<br>
  ๒. เห็นโทษโดยความเป็นโทษแล้ว แก้ไขตามสมควรแก่ความผิด<br>
  ๓. เมื่อผู้อื่นชี้โทษอยู่ ก็ยอมรับตามสมควรแก่ความผิด<br>
  บุคคลประกอบด้วยธรรม ๓ ประการนี้แล พึงทราบว่า เป็นบัณฑิต<br>
  เพราะเหตุนั้น ฯลฯ๒</p>

<p class="nc">
  อัจจยสูตรที่ ๔ จบ<br>
<br>
๕. อโยนิโสสูตร<br>
  ว่าด้วยการถาม-ตอบโดยไม่แยบคาย</p>
<p>
  [๕] ภิกษุทั้งหลาย บุคคลประกอบด้วยธรรม ๓ ประการ พึงทราบว่า เป็น<br>
  คนพาล<br>
  ธรรม ๓ ประการ อะไรบ้าง คือ</p>
<p class="footer">เชิงอรรถ :<br>
  ๑ โทษ ในที่นี้หมายถึงความผิด(อปราธะ) (องฺ.ติก.อ. ๒/๔/๗๙)<br>
  ๒ ดูความเต็มข้อ ๓ ติกนิบาตในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๔๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๑. พาลวรรค ๖. อกุสลสูตร</p>
<p>
  ๑. ตั้งปัญหาโดยไม่แยบคาย ๒. ตอบปัญหาโดยไม่แยบคาย<br>
  ๓. ไม่ชื่นชมยินดีปัญหาที่ผู้อื่นตอบโดยแยบคายด้วยบทพยัญชนะที่<br>
  เหมาะสม สละสลวย เข้ารูป<br>
  บุคคลประกอบด้วยธรรม ๓ ประการนี้แล พึงทราบว่า เป็นคนพาล<br>
  บุคคลประกอบด้วยธรรม ๓ ประการ พึงทราบว่า เป็นบัณฑิต<br>
  ธรรม ๓ ประการ อะไรบ้าง คือ<br>
  ๑. ตั้งปัญหาโดยแยบคาย ๒. ตอบปัญหาโดยแยบคาย<br>
  ๓. ชื่นชมยินดีปัญหาที่ผู้อื่นตอบโดยแยบคายด้วยบทพยัญชนะที่<br>
  เหมาะสม สละสลวย เข้ารูป<br>
  บุคคลประกอบด้วยธรรม ๓ ประการนี้แล พึงทราบว่า เป็นบัณฑิต<br>
  เพราะเหตุนั้น ฯลฯ</p>

<p class="nc">
  อโยนิโสสูตรที่ ๕ จบ<br>
<br>
๖. อกุสลสูตร<br>
  ว่าด้วยอกุศลกรรม</p>
<p>
  [๖] ภิกษุทั้งหลาย บุคคลประกอบด้วยธรรม ๓ ประการ พึงทราบว่า เป็น<br>
  คนพาล<br>
  ธรรม ๓ ประการ อะไรบ้าง คือ<br>
  ๑. กายกรรมที่เป็นอกุศล ๒. วจีกรรมที่เป็นอกุศล<br>
  ๓. มโนกรรมที่เป็นอกุศล<br>
  บุคคลประกอบด้วยธรรม ๓ ประการนี้แล พึงทราบว่า เป็นคนพาล<br>
  บุคคลประกอบด้วยธรรม ๓ ประการ พึงทราบว่า เป็นบัณฑิต<br>
  ธรรม ๓ ประการ อะไรบ้าง คือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๔๔ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๑. พาลวรรค ๗. สาวัชชสูตร</p>
<p>
  ๑. กายกรรมที่เป็นกุศล ๒. วจีกรรมที่เป็นกุศล<br>
  ๓. มโนกรรมที่เป็นกุศล<br>
  บุคคลประกอบด้วยธรรม ๓ ประการนี้แล พึงทราบว่า เป็นบัณฑิต<br>
  เพราะเหตุนั้น ฯลฯ</p>

<p class="nc">
  อกุสลสูตรที่ ๖ จบ<br>
<br>
๗. สาวัชชสูตร<br>
  ว่าด้วยกรรมที่มีโทษ</p>
<p>
  [๗] ภิกษุทั้งหลาย บุคคลประกอบด้วยธรรม ๓ ประการ พึงทราบว่า เป็น<br>
  คนพาล<br>
  ธรรม ๓ ประการ อะไรบ้าง คือ<br>
  ๑. กายกรรมที่มีโทษ ๒. วจีกรรมที่มีโทษ<br>
  ๓. มโนกรรมที่มีโทษ<br>
  บุคคลประกอบด้วยธรรม ๓ ประการนี้แล พึงทราบว่า เป็นคนพาล<br>
  บุคคลประกอบด้วยธรรม ๓ ประการ พึงทราบว่า เป็นบัณฑิต<br>
  ธรรม ๓ ประการ อะไรบ้าง คือ<br>
  ๑. กายกรรมที่ไม่มีโทษ ๒. วจีกรรมที่ไม่มีโทษ<br>
  ๓. มโนกรรมที่ไม่มีโทษ<br>
  บุคคลประกอบด้วยธรรม ๓ ประการนี้แล พึงทราบว่า เป็นบัณฑิต<br>
  เพราะเหตุนั้น ฯลฯ</p>
<p class="nc">
  สาวัชชสูตรที่ ๗ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๔๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์] ๑. พาลวรรค ๙. ขตสูตร<br>
<br>
  ๘. สัพยาปัชฌสูตร<br>
  ว่าด้วยกรรมที่มีความเบียดเบียน</p>
<p>
  [๘] ภิกษุทั้งหลาย บุคคลประกอบด้วยธรรม ๓ ประการ พึงทราบว่า เป็น<br>
  คนพาล<br>
  ธรรม ๓ ประการ อะไรบ้าง คือ<br>
  ๑. กายกรรมที่มีความเบียดเบียน ๒. วจีกรรมที่มีความเบียดเบียน<br>
  ๓. มโนกรรมที่มีความเบียดเบียน<br>
  บุคคลประกอบด้วยธรรม ๓ ประการนี้แล พึงทราบว่า เป็นคนพาล<br>
  บุคคลประกอบด้วยธรรม ๓ ประการ พึงทราบว่า เป็นบัณฑิต<br>
  ธรรม ๓ ประการ อะไรบ้าง คือ<br>
  ๑. กายกรรมที่ไม่มีความเบียดเบียน ๒. วจีกรรมที่ไม่มีความเบียดเบียน<br>
  ๓. มโนกรรมที่ไม่มีความเบียดเบียน<br>
  บุคคลประกอบด้วยธรรม ๓ ประการนี้แล พึงทราบว่า เป็นบัณฑิต<br>
  เพราะเหตุนั้นแล เธอทั้งหลายพึงสำเหนียกอย่างนี้ว่า บุคคลประกอบด้วย<br>
  ธรรม ๓ ประการใด พึงทราบว่า เป็นคนพาล เราจักประพฤติเว้นธรรม ๓ ประการ<br>
  นั้น บุคคลประกอบด้วยธรรม ๓ ประการใด พึงทราบว่า เป็นบัณฑิต เราจักถือ<br>
  ปฏิบัติธรรม ๓ ประการนั้น<br>
  ภิกษุทั้งหลาย เธอทั้งหลายพึงสำเหนียกอย่างนี้แล</p>

<p class="nc">
  สัพยาปัชฌสูตรที่ ๘ จบ<br>
<br>
๙. ขตสูตร<br>
  ว่าด้วยการบริหารตนให้ถูกกำจัด</p>
<p>
  [๙] ภิกษุทั้งหลาย คนพาลผู้ไม่เฉียบแหลม เป็นอสัตบุรุษ ประกอบด้วยธรรม<br>
  ๓ ประการ ย่อมบริหารตนให้ถูกกำจัด ถูกทำลาย มีความเสียหาย ถูกผู้รู้ติเตียน<br>
  และประสพ๑สิ่งที่ไม่ใช่บุญเป็นอันมาก</p>
<p class="footer">เชิงอรรถ :<br>
  ๑ ประสพ (ปสวติ) หมายถึงได้รับผลตอบ (ปฏิลภติ) (องฺ.ติก.อ. ๒/๔๑/๑๔๘, จตุกฺก.
  ๔/๒๘๑)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๔๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๑. พาลวรรค ๑๐. มลสูตร</p>
<p>
  ธรรม ๓ ประการ อะไรบ้าง คือ<br>
  ๑. กายทุจริต ๒. วจีทุจริต<br>
  ๓. มโนทุจริต<br>
  คนพาลผู้ไม่เฉียบแหลม เป็นอสัตบุรุษ ประกอบด้วยธรรม ๓ ประการนี้แล<br>
  ย่อมบริหารตนให้ถูกกำจัด ถูกทำลาย มีความเสียหาย ถูกผู้รู้ติเตียน และ<br>
  ประสพสิ่งที่ไม่ใช่บุญเป็นอันมาก<br>
  บัณฑิตผู้เฉียบแหลม เป็นสัตบุรุษ ประกอบด้วยธรรม ๓ ประการ ย่อม<br>
  บริหารตนไม่ให้ถูกกำจัด ไม่ให้ถูกทำลาย ไม่มีความเสียหาย ไม่ถูกผู้รู้ติเตียน<br>
  และประสพบุญเป็นอันมาก<br>
  ธรรม ๓ ประการ อะไรบ้าง คือ<br>
  ๑. กายสุจริต ๒. วจีสุจริต<br>
  ๓. มโนสุจริต<br>
  ภิกษุทั้งหลาย บัณฑิตผู้เฉียบแหลม เป็นสัตบุรุษ ประกอบด้วยธรรม ๓<br>
  ประการนี้แล ย่อมบริหารตนไม่ให้ถูกกำจัด ไม่ให้ถูกทำลาย ไม่มีความเสียหาย<br>
  ไม่ถูกผู้รู้ติเตียน และประสพบุญเป็นอันมาก</p>

<p class="nc">
  ขตสูตรที่ ๙ จบ<br>
<br>
๑๐. มลสูตร<br>
  ว่าด้วยการละมลทิน</p>
<p>
  [๑๐] ภิกษุทั้งหลาย บุคคลประกอบด้วยธรรม ๓ ประการ ไม่ละมลทิน๑ ๓<br>
  ประการ ย่อมดำรงอยู่ในนรกเหมือนถูกนำไปฝังไว้</p>
<p class="footer">เชิงอรรถ :<br>
  ๑ มลทิน ในที่นี้หมายถึงการตามแผดเผา คือแผดเผาในอบายมีนรกเป็นต้น หมายถึงมีกลิ่นเหม็น
  คือ<br>
  ความชั่วฟุ้งไปว่า เขาทำความชั่ว และหมายถึงก่อให้เกิดความเศร้าหมอง เพราะกายกรรมเป็นต้น<br>
  ของเขาไม่สะอาด ไม่ผ่องใส อีกนัยหนึ่ง หมายถึงมลทิน เพราะทำสวรรค์สมบัติ มนุษย์สมบัติ
  และ<br>
  นิพพานสมบัติให้เสื่อมไป (องฺ.ติก.อ. ๒/๑๐/๘๑)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๔๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค รวมพระสูตรที่มีในวรรค</p>
<p>
  ธรรม ๓ ประการ อะไรบ้าง คือ<br>
  ๑. เป็นคนทุศีลและไม่ละมลทินคือความเป็นคนทุศีล<br>
  ๒. เป็นคนริษยาและไม่ละมลทินคือความริษยา<br>
  ๓. เป็นคนตระหนี่และไม่ละมลทินคือความตระหนี่<br>
  บุคคลประกอบด้วยธรรม ๓ ประการนี้แล ไม่ละมลทิน ๓ ประการนี้<br>
  ดำรงอยู่ในนรกเหมือนถูกนำไปฝังไว้<br>
  บุคคลประกอบด้วยธรรม ๓ ประการ ละมลทิน ๓ ประการ ย่อมดำรงอยู่ใน<br>
  สวรรค์เหมือนได้รับอัญเชิญไปประดิษฐานไว้<br>
  ธรรม ๓ ประการ อะไรบ้าง คือ<br>
  ๑. มีศีลและละมลทินคือความเป็นคนทุศีล<br>
  ๒. ไม่ริษยาและละมลทินคือความริษยา<br>
  ๓. ไม่ตระหนี่และละมลทินคือความตระหนี่<br>
  ภิกษุทั้งหลาย บุคคลประกอบด้วยธรรม ๓ ประการนี้แล ละมลทิน ๓<br>
  ประการนี้ ดำรงอยู่ในสวรรค์เหมือนได้รับอัญเชิญไปประดิษฐานไว้</p>

<p class="nc">
  มลสูตรที่ ๑๐ จบ<br>
  พาลวรรคที่ ๑ จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. ภยสูตร   ๒. ลักขณสูตร<br>
   ๓. จินตีสูตร  ๔. อัจจยสูตร<br>
   ๕. อโยนิโสสูตร  ๖. อกุสลสูตร<br>
   ๗. สาวัชชสูตร  ๘. สัพยาปัชฌสูตร<br>
   ๙. ขตสูตร ๑๐. มลสูตร</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๔๘ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๑. ญาตสูตร<br>
<br>
  ๒. รถการวรรค<br>
  หมวดว่าด้วยช่างรถ<br>
<br>
๑. ญาตสูตร<br>
  ว่าด้วยภิกษุผู้มีชื่อเสียง</p>
<p>
  [๑๑] พระผู้มีพระภาคตรัสว่า ภิกษุทั้งหลาย ภิกษุที่มีชื่อเสียง ประกอบ<br>
  ด้วยธรรม ๓ ประการ ปฏิบัติเพื่อไม่เกื้อกูลแก่คนหมู่มาก เพื่อไม่ใช่สุขแก่คนหมู่<br>
  มาก เพื่อไม่ใช่ประโยชน์แก่คนหมู่มาก เพื่อไม่เกื้อกูล เพื่อทุกข์แก่เทวดาและมนุษย์<br>
  ทั้งหลาย<br>
  ธรรม ๓ ประการ อะไรบ้าง คือ<br>
  ๑. ชักชวนในกายกรรมที่ไม่สมควร ๒. ชักชวนในวจีกรรมที่ไม่สมควร<br>
  ๓. ชักชวนในธรรมที่ไม่สมควร<br>
  ภิกษุที่มีชื่อเสียง ประกอบด้วยธรรม ๓ ประการนี้แล ปฏิบัติเพื่อไม่เกื้อกูล<br>
  แก่คนหมู่มาก เพื่อไม่ใช่สุขแก่คนหมู่มาก เพื่อไม่ใช่ประโยชน์แก่คนหมู่มาก เพื่อ<br>
  ไม่เกื้อกูล เพื่อทุกข์แก่เทวดาและมนุษย์ทั้งหลาย<br>
  ภิกษุที่มีชื่อเสียง ประกอบด้วยธรรม ๓ ประการ ปฏิบัติเพื่อเกื้อกูลแก่คน<br>
  หมู่มาก เพื่อสุขแก่คนหมู่มาก เพื่อประโยชน์แก่คนหมู่มาก เพื่อเกื้อกูล เพื่อสุข<br>
  แก่เทวดาและมนุษย์ทั้งหลาย<br>
  ธรรม ๓ ประการ อะไรบ้าง คือ<br>
  ๑. ชักชวนในกายกรรมที่สมควร ๒. ชักชวนในวจีกรรมที่สมควร<br>
  ๓. ชักชวนในธรรมที่สมควร<br>
  ภิกษุทั้งหลาย ภิกษุที่มีชื่อเสียง ประกอบด้วยธรรม ๓ ประการนี้แล<br>
  ปฏิบัติเพื่อเกื้อกูลแก่คนหมู่มาก เพื่อสุขแก่คนหมู่มาก เพื่อประโยชน์แก่คนหมู่มาก<br>
  เพื่อเกื้อกูล เพื่อสุขแก่เทวดาและมนุษย์ทั้งหลาย</p>
<p class="nc">
  ญาตสูตรที่ ๑ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๔๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๒. สารณียสูตร<br>
<br>
  ๒. สารณียสูตร<br>
  ว่าด้วยสถานที่อันกษัตริย์และภิกษุพึงระลึกถึงตลอดชีวิต</p>
<p>
  [๑๒] ภิกษุทั้งหลาย สถานที่ ๓ แห่งนี้เป็นสถานที่อันกษัตราธิราชผู้ได้รับ<br>
  มูรธาภิเษก๑แล้วพึงระลึกถึงตลอดพระชนมชีพ<br>
  สถานที่ ๓ แห่ง อะไรบ้าง คือ<br>
  ๑. กษัตราธิราชผู้ได้รับมูรธาภิเษกแล้ว ประสูติ ณ สถานที่ใด สถาน<br>
  ที่นี้เป็นสถานที่แห่งที่ ๑ อันกษัตราธิราชผู้ได้รับมูรธาภิเษกแล้ว<br>
  พึงระลึกถึงตลอดพระชนมชีพ<br>
  ๒. กษัตราธิราชผู้ได้รับมูรธาภิเษกแล้ว ณ สถานที่ใด สถานที่นี้<br>
  เป็นสถานที่แห่งที่ ๒ อันกษัตราธิราชผู้ได้รับมูรธาภิเษกแล้วพึง<br>
  ระลึกถึงตลอดพระชนมชีพ<br>
  ๓. กษัตราธิราชผู้ได้รับมูรธาภิเษกแล้ว ทรงชนะสงครามครั้งใหญ่<br>
  พิชิตชัยสงคราม ครอบครองสนามรบใด สนามรบนี้เป็นสถานที่<br>
  แห่งที่ ๓ อันกษัตราธิราชผู้ได้รับมูรธาภิเษกแล้วพึงระลึกถึงตลอด<br>
  พระชนมชีพ<br>
  สถานที่ ๓ แห่งนี้แลอันกษัตราธิราชผู้ได้รับมูรธาภิเษกแล้วพึงระลึกถึงตลอด<br>
  พระชนมชีพ<br>
  อย่างนั้นเหมือนกันแล สถานที่ ๓ แห่งนี้อันภิกษุพึงระลึกถึงตลอดชีวิต<br>
  สถานที่ ๓ แห่ง อะไรบ้าง คือ<br>
  ๑. ภิกษุปลงผมและหนวด นุ่งห่มผ้ากาสายะ ออกจากเรือน บวช<br>
  เป็นบรรพชิต ณ สถานที่ใด สถานที่นี้เป็นสถานที่แห่งที่ ๑ อัน<br>
  ภิกษุพึงระลึกถึงตลอดชีวิต</p>
<p class="footer">เชิงอรรถ :<br>
  ๑ มูรธาภิเษก หมายถึงน้ำรดพระเศียรในงานราชาภิเษกหรือพระราชพิธีอื่น ๆ<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๕๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๓. อาสังสสูตร</p>
<p>
  ๒. ภิกษุรู้ชัดตามความเป็นจริงว่า นี้ทุกข์ นี้ทุกขสมุทัย(เหตุเกิด<br>
  ทุกข์) นี้ทุกขนิโรธ(ความดับทุกข์) นี้ทุกขนิโรธคามินีปฏิปทา(ข้อ<br>
  ปฏิบัติให้ถึงความดับทุกข์) ณ สถานที่ใด สถานที่นี้เป็นสถาน<br>
  ที่แห่งที่ ๒ อันภิกษุพึงระลึกถึงตลอดชีวิต<br>
  ๓. ภิกษุทำให้แจ้งเจโตวิมุตติ๑ ปัญญาวิมุตติ๒ อันไม่มีอาสวะเพราะ<br>
  อาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน ณ สถานที่<br>
  ใด สถานที่นี้เป็นสถานที่แห่งที่ ๓ อันภิกษุพึงระลึกถึงตลอดชีวิต<br>
  ภิกษุทั้งหลาย สถานที่ ๓ แห่งนี้แล อันภิกษุพึงระลึกถึงตลอดชีวิต</p>

<p class="nc">
  สารณียสูตรที่ ๒ จบ<br>
<br>
๓. อาสังสสูตร<br>
  ว่าด้วยความหวังทางโลกและทางธรรม</p>
<p>
  [๑๓] ภิกษุทั้งหลาย บุคคล ๓ จำพวกมีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. บุคคลที่หมดความหวัง ๒. บุคคลที่ยังมีความหวัง<br>
  ๓. บุคคลที่ปราศจากความหวัง<br>
  บุคคลที่หมดความหวัง เป็นอย่างไร<br>
  คือ บุคคลบางคนในโลกนี้เกิดในตระกูลต่ำ คือตระกูลจัณฑาล ตระกูลช่างสาน<br>
  ตระกูลนายพราน ตระกูลช่างรถ หรือตระกูลคนขนขยะ เป็นตระกูลยากจน มีข้าว<br>
  น้ำและสิ่งของเครื่องใช้น้อย เป็นไปอย่างฝืดเคือง เป็นแหล่งที่หาของกินและเครื่อง<br>
  นุ่งห่มได้ยาก และเขามีผิวพรรณหม่นหมอง ไม่น่าดู ต่ำเตี้ย มีความเจ็บป่วยมาก<br>
  ตาบอด เป็นง่อย เป็นคนกระจอก หรือเป็นโรคอัมพาต มักไม่ได้ข้าว น้ำ ผ้า ยาน</p>
<p class="footer">เชิงอรรถ :<br>
  ๑ เจโตวิมุตติ หมายถึงผลสมาธิ (องฺ.ติก.อ. ๒/๑๒/๘๔)<br>
  ๒ ปัญญาวิมุตติ หมายถึงผลปัญญา (องฺ.ติก.อ. ๒/๑๒/๘๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๕๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๓. อาสังสสูตร</p>
<p>
  ดอกไม้ ของหอม และเครื่องลูบไล้ ที่นอน ที่พัก และเครื่องที่ทำให้เกิดแสงสว่าง<br>
  เขาฟังข่าวว่า กษัตริย์ทรงพระนามอย่างนี้ได้รับแต่งตั้งโดยการอภิเษกให้เป็นกษัตริย์<br>
  เขาไม่มีความคิดว่า พวกกษัตริย์จักแต่งตั้งตัวเราโดยการอภิเษกให้เป็นกษัตริย์สัก<br>
  คราวหนึ่งเป็นแน่แท้ นี้เรียกว่า บุคคลที่หมดความหวัง<br>
  บุคคลที่ยังมีความหวัง เป็นอย่างไร<br>
  คือ พระราชโอรสพระองค์พี่ของพระราชามหากษัตริย์ผู้ได้รับมูรธาภิเษกแล้ว<br>
  ในโลกนี้ ผู้ยังไม่ได้รับการแต่งตั้งโดยการอภิเษก ถึงความไม่หวั่นไหว พระองค์สดับ<br>
  ว่า กษัตริย์ผู้มีพระนามอย่างนี้ได้รับแต่งตั้งโดยการอภิเษกให้เป็นกษัตริย์
  พระองค์<br>
  ทรงดำริอย่างนี้ว่า พวกกษัตริย์จักแต่งตั้งเราโดยการอภิเษกให้เป็นกษัตริย์สักคราว<br>
  หนึ่งเป็นแน่แท้ นี้เรียกว่า บุคคลที่ยังมีความหวัง<br>
  บุคคลที่ปราศจากความหวัง เป็นอย่างไร<br>
  คือ พระราชาในโลกนี้เป็นกษัตริย์ผู้ได้รับมูรธาภิเษกแล้ว พระองค์สดับว่า<br>
  กษัตริย์ผู้มีพระนามอย่างนี้ได้รับแต่งตั้งโดยการอภิเษกให้เป็นกษัตริย์ พระองค์ย่อม<br>
  ไม่ทรงดำริว่า พวกกษัตริย์จักแต่งตั้งแม้เราโดยการอภิเษกให้เป็นกษัตริย์สักคราว<br>
  หนึ่งเป็นแน่แท้ ข้อนั้นเพราะเหตุไร เพราะความหวังในการอภิเษกของพระองค์ เมื่อ<br>
  ครั้งยังไม่ได้รับการอภิเษกระงับไปแล้ว นี้เรียกว่า บุคคลที่ปราศจากความหวัง<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก ฉันใด<br>
  บุคคล ๓ จำพวกก็มีปรากฏอยู่ในหมู่ภิกษุ ฉันนั้นเหมือนกันแล<br>
  บุคคล ๓ จำพวกไหนบ้าง คือ<br>
  ๑. บุคคลที่หมดความหวัง ๒. บุคคลที่ยังมีความหวัง<br>
  ๓. บุคคลที่ปราศจากความหวัง<br>
  บุคคลที่หมดความหวัง เป็นอย่างไร<br>
  คือ บุคคลบางคนในโลกนี้เป็นคนทุศีล๑ มีธรรมเลวทราม ไม่สะอาด๒ มี<br>
  ความประพฤติที่น่ารังเกียจ มีการงานปกปิด ไม่ใช่สมณะ แต่ปฏิญญาว่าเป็นสมณะ</p>
<p class="footer">เชิงอรรถ :<br>
  ๑ ทุศีล หมายถึงไม่มีศีล (องฺ.ติกฺ.อ. ๒/๑๓/๘๖)<br>
  ๒ ไม่สะอาด ในที่นี้หมายถึงกายกรรม วจีกรรม และมโนกรรมไม่สะอาด (อง.ติก.อ. ๒/๑๓/๘๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๕๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๓. อาสังสสูตร</p>
<p>
  ไม่ใช่พรหมจารี แต่ปฏิญญาว่าเป็นพรหมจารี๑ เน่าภายใน ชุ่มด้วยราคะ เป็นเหมือน<br>
  หยากเยื่อ๒ เธอสดับว่า ภิกษุชื่อนี้ทำให้แจ้งเจโตวิมุตติ ปัญญาวิมุตติอันไม่มีอาสวะ<br>
  เพราะอาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน เธอไม่มีความคิดอย่างนี้<br>
  ว่า แม้เราก็จักทำให้แจ้งเจโตวิมุตติ ปัญญาวิมุตติอันไม่มีอาสวะเพราะอาสวะสิ้นไป<br>
  ด้วยปัญญาอันยิ่งเองเข้าถึงอยู่ในปัจจุบันสักคราวหนึ่งเป็นแน่แท้ นี้เรียกว่า
  บุคคล<br>
  ที่หมดความหวัง<br>
  บุคคลที่ยังมีความหวัง เป็นอย่างไร<br>
  คือ ภิกษุในธรรมวินัยนี้มีศีล มีกัลยาณธรรม เธอสดับว่า ภิกษุชื่อนี้ทำให้<br>
  แจ้งเจโตวิมุตติ ปัญญาวิมุตติ อันไม่มีอาสวะเพราะอาสวะสิ้นไปด้วยปัญญาอันยิ่งเอง<br>
  เข้าถึงอยู่ในปัจจุบัน เธอมีความคิดอย่างนี้ว่า แม้เราก็จักทำให้แจ้งเจโตวิมุตติ
  ปัญญา-<br>
  วิมุตติอันไม่มีอาสวะเพราะอาสวะสิ้นไปด้วยปัญญาอันยิ่งเองเข้าถึงอยู่ในปัจจุบันสัก<br>
  คราวหนึ่งเป็นแน่แท้ นี้เรียกว่า บุคคลที่ยังมีความหวัง<br>
  บุคคลที่ปราศจากความหวัง เป็นอย่างไร<br>
  คือ ภิกษุในธรรมวินัยนี้ เป็นพระอรหันต์ สิ้นอาสวะ เธอสดับว่า ภิกษุชื่อนี้<br>
  ทำให้แจ้งเจโตวิมุตติ ปัญญาวิมุตติอันไม่มีอาสวะเพราะอาสวะสิ้นไปด้วยปัญญาอัน<br>
  ยิ่งเองเข้าถึงอยู่ในปัจจุบัน เธอไม่มีความคิดอย่างนี้ว่า แม้เราก็จักทำให้แจ้งเจโต<br>
  วิมุตติ ปัญญาวิมุตติ อันไม่มีอาสวะเพราะอาสวะสิ้นไปด้วยปัญญาอันยิ่งเองเข้าถึง<br>
  อยู่ในปัจจุบันสักคราวหนึ่งเป็นแน่แท้ ข้อนั้นเพราะเหตุไร เพราะความหวังในความ<br>
  หลุดพ้น ของเธอเมื่อครั้งยังไม่หลุดพ้นระงับไปแล้ว นี้เรียกว่า บุคคลที่ปราศจาก<br>
  ความหวัง<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในหมู่ภิกษุ</p>
<p class="nc">
  อาสังสสูตรที่ ๓ จบ</p>
<p class="footer">เชิงอรรถ :<br>
  ๑ ไม่ใช่พรหมจารีแต่ปฏิญญาว่าเป็นพรหมจารี หมายถึงตนเองไม่มีศีล หมดสภาพความเป็นภิกษุ<br>
  แต่ยังเรียกตนว่า เป็นภิกษุ แล้วร่วมอยู่ ร่วมฉันกับภิกษุอื่นผู้มีศีล ใช้สิทธิ์ถือเอาลาภที่เกิดขึ้นในสงฆ์<br>
  (อง.ติก.อ. ๒/๑๓/๘๖)<br>
  ๒ หยากเยื่อ ในที่นี้หมายถึงหยากเยื่อคือกิเลสมีราคะเป็นต้น (องฺ.ติก.อ. ๒/๑๓/๘๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๕๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๔. จักกวัตติสูตร<br>
<br>
  ๔. จักกวัตติสูตร<br>
  ว่าด้วยความเป็นราชาของพระเจ้าจักรพรรดิและพระพุทธเจ้า</p>
<p>
  [๑๔] พระผู้มีพระภาคตรัสว่า ภิกษุทั้งหลาย พระเจ้าจักรพรรดิผู้ทรงธรรม<br>
  เป็นธรรมราชา ย่อมไม่ทรงให้จักรที่มิใช่ของพระราชาหมุนไป<br>
  เมื่อพระผู้มีพระภาคตรัสอย่างนี้แล้ว ภิกษุรูปหนึ่งได้กราบทูลถามพระผู้มีพระ<br>
  ภาคดังนี้ว่า ข้าแต่พระองค์ผู้เจริญ อะไรเป็นราชาของพระเจ้าจักรพรรดิผู้ทรงธรรม<br>
  เป็นธรรมราชา<br>
  พระผู้มีพระภาคตรัสตอบว่า ธรรม๑ เป็นราชาของพระเจ้าจักรพรรดิผู้ทรง<br>
  ธรรม เป็นธรรมราชา แล้วตรัสต่อไปว่า<br>
  ๑. พระเจ้าจักรพรรดิผู้ทรงธรรม เป็นธรรมราชาในโลกนี้ ทรงอาศัย<br>
  ธรรมเท่านั้น สักการะธรรม เคารพธรรม นอบน้อมธรรม เชิดชูธรรม<br>
  ยกย่องธรรม มีธรรมเป็นใหญ่ ทรงจัดการรักษา ป้องกัน และคุ้มครอง<br>
  ชนภายใน๒โดยธรรม<br>
  ๒. พระเจ้าจักรพรรดิผู้ทรงธรรม เป็นธรรมราชา ทรงอาศัยธรรมเท่านั้น<br>
  สักการะธรรม เคารพธรรม นอบน้อมธรรม เชิดชูธรรม ยกย่องธรรม<br>
  มีธรรมเป็นใหญ่ ทรงจัดการรักษา ป้องกัน และคุ้มครองพวกกษัตริย์<br>
  ผู้ตามเสด็จ กำลังพล พราหมณ์ คหบดี ชาวนิคม ชาวชนบท<br>
  สมณพราหมณ์ สัตว์จำพวกเนื้อ และนกโดยธรรม<br>
  ๓. พระเจ้าจักรพรรดินั้นแลผู้ทรงธรรม เป็นธรรมราชา ทรงอาศัยธรรม<br>
  เท่านั้น สักการะธรรม เคารพธรรม นอบน้อมธรรม เชิดชูธรรม<br>
  ยกย่องธรรม มีธรรมเป็นใหญ่ ทรงจัดการรักษา ป้องกัน และคุ้มครอง<br>
  ชนภายใน พวกกษัตริย์ ... กำลังพล ... พราหมณ์ คหบดี ... ชาวนิคม</p>
<p class="footer">เชิงอรรถ :<br>
  ๑ ธรรม ในที่นี้หมายถึงกุศลกรรมบถ ๑๐ ประการ จัดเป็นราชาของพระเจ้าจักรพรรดิ (องฺ.ติก.อ.
  ๒/๑๔/๘๗)<br>
  ๒ ชนภายใน ในที่นี้หมายถึงมเหสี พระราชโอรส และพระราชธิดา (องฺ.ติก.อ. ๒/๑๔/๘๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๕๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๔. จักกวัตติสูตร</p>
<p>
  ชาวชนบท ... สมณพราหมณ์ ... สัตว์จำพวกเนื้อ และนกโดยธรรม<br>
  แล้วจึงให้จักรหมุนไปโดยธรรมเท่านั้น จักร๑นั้นใคร ๆ ที่เป็นมนุษย์<br>
  เป็นข้าศึก และเป็นสัตว์มีชีวิต ให้หมุนกลับไม่ได้<br>
  ในทำนองเดียวกัน<br>
  ๑. พระตถาคตอรหันตสัมมาสัมพุทธเจ้าผู้ทรงธรรม เป็นธรรมราชา๒ ทรง<br>
  อาศัยธรรมเท่านั้น สักการะธรรม เคารพธรรม นอบน้อมธรรม เชิดชู<br>
  ธรรม ยกย่องธรรม มีธรรมเป็นใหญ่ ทรงจัดการรักษา ป้องกัน และ<br>
  คุ้มครองกายกรรมโดยธรรมว่า กายกรรมเช่นนี้ควรเสพ๓ กายกรรม<br>
  เช่นนี้ไม่ควรเสพ<br>
  ๒. พระตถาคตอรหันตสัมมาสัมพุทธเจ้าผู้ทรงธรรม เป็นธรรมราชา ทรง<br>
  อาศัยธรรมเท่านั้น สักการะธรรม เคารพธรรม นอบน้อมธรรม เชิดชู<br>
  ธรรม ยกย่องธรรม มีธรรมเป็นใหญ่ ทรงจัดการรักษา ป้องกัน และ<br>
  คุ้มครองวจีกรรมโดยธรรมว่า วจีกรรมเช่นนี้ควรเสพ วจีกรรมเช่นนี้<br>
  ไม่ควรเสพ<br>
  ๓. พระตถาคตอรหันตสัมมาสัมพุทธเจ้าผู้ทรงธรรม เป็นธรรมราชา ทรง<br>
  อาศัยธรรมเท่านั้น สักการะธรรม เคารพธรรม นอบน้อมธรรม เชิดชู<br>
  ธรรม ยกย่องธรรม มีธรรมเป็นใหญ่ ทรงจัดการรักษา ป้องกัน และ<br>
  คุ้มครองมโนกรรมโดยธรรมว่า มโนกรรมเช่นนี้ควรเสพ มโนกรรม<br>
  เช่นนี้ไม่ควรเสพ<br>
  พระตถาคตอรหันตสัมมาสัมพุทธเจ้าพระองค์นั้นแลผู้ทรงธรรม เป็นธรรมราชา<br>
  ทรงอาศัยธรรมเท่านั้น สักการะธรรม เคารพธรรม นอบน้อมธรรม เชิดชูธรรม</p>
<p class="footer">เชิงอรรถ :<br>
  ๑ จักร ในที่นี้หมายถึงอาณาจักรที่พระเจ้าจักรพรรดิให้หมุนไปด้วยธรรมคือกุศลกรรมบถ
  ๑๐ ประการ อัน<br>
  ใคร ๆ จะให้หมุนกลับโดยไม่ให้มีกุศลกรรมบถ ๑๐ ประการไม่ได้ (องฺ.ติก.อ. ๒/๑๔/๘๘)<br>
  ๒ ธรรมราชา เป็นพระนามของพระอรหันตสัมมาสัมพุทธเจ้า หมายถึงพระผู้ทรงให้มหาชนยินดีด้วย<br>
  โลกุตตรธรรม ๙ ประการ (มรรค ๔ ผล ๔ นิพพาน ๑) ดูประกอบใน องฺ.ติก.อ. ๒/๑๔/๘๘<br>
  ๓ คำว่า เสพ ดูเชิงอรรถที่ ๑ อัจฉราสังฆาตวรรค ข้อ ๕๓ เอกกนิบาต หน้า ๑๐ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๕๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๕. ปเจตนสูตร</p>
<p>
  ยกย่องธรรม มีธรรมเป็นใหญ่ ทรงจัดการรักษา ป้องกัน และคุ้มครองกายกรรม<br>
  วจีกรรม และมโนกรรมโดยธรรมแล้วจึงทรงให้ธรรมจักรที่ยอดเยี่ยมหมุนไปโดย<br>
  ธรรมเท่านั้น จักร๑นั้นอันสมณะ พราหมณ์ เทวดา มาร พรหม หรือใคร ๆ<br>
  ในโลกให้หมุนกลับไม่ได้</p>

<p class="nc">
  จักกวัตติสูตรที่ ๔ จบ<br>
<br>
๕. ปเจตนสูตร<br>
  ว่าด้วยพระเจ้าปเจตนะรับสั่งให้ช่างทำล้อรถ</p>
<p>
  [๑๕] สมัยหนึ่ง พระผู้มีพระภาคประทับอยู่ ณ ป่าอิสิปตนมฤคทายวัน<br>
  เขตกรุงพาราณสี ณ ที่นั้นแล พระผู้มีพระภาคได้รับสั่งเรียกภิกษุทั้งหลายมาตรัสว่า<br>
  ภิกษุทั้งหลาย ภิกษุเหล่านั้นทูลรับสนองพระดำรัสแล้ว พระผู้มีพระภาคจึงได้ตรัส<br>
  เรื่องนี้ว่า<br>
  ภิกษุทั้งหลาย เรื่องเคยมีมาแล้ว มีพระราชาพระองค์หนึ่งทรงพระนามว่า<br>
  ปเจตนะ ครั้งนั้น พระเจ้าปเจตนะรับสั่งเรียกนายช่างรถมาตรัสว่า นายช่างรถสหาย<br>
  รัก นับแต่นี้ไปอีก ๖ เดือน ฉันจะทำสงคราม ท่านจะสามารถทำล้อคู่ใหม่ให้ฉัน<br>
  ได้ไหม<br>
  นายช่างรถทูลว่า สามารถ พระเจ้าข้า<br>
  ลำดับนั้น นายช่างรถทำล้อข้างหนึ่งสำเร็จโดยใช้เวลา ๕ เดือน ๒๔ วัน<br>
  พระเจ้าปเจตนะรับสั่งเรียกนายช่างรถมาตรัสว่า นายช่างรถสหายรัก นับ<br>
  จากนี้ไป ๖ วัน ฉันจะทำสงคราม ล้อคู่ใหม่ทำสำเร็จแล้วหรือ<br>
  นายช่างรถทูลว่า ล้อข้างหนึ่งทำสำเร็จแล้วโดยใช้เวลา ๕ เดือน ๒๔ วัน<br>
  พระเจ้าข้า</p>
<p class="footer">เชิงอรรถ :<br>
  ๑ จักร ในที่นี้หมายถึงธรรมจักรอันยอดเยี่ยมที่พระพุทธองค์ทรงให้หมุนไปโดยนวโลกุตตรธรรม
  ๙ ประการ <br>
  อันใคร ๆ ไม่สามารถให้หมุนกลับได้ (องฺ.ติก.อ. ๒/๑๔/๘๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๕๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๕. ปเจตนสูตร</p>
<p>
  พระเจ้าปเจตนะตรัสถามว่า นายช่างรถสหายรัก โดยใช้เวลา ๖ วันนับ<br>
  จากวันนี้ ท่านจักสามารถทำล้อที่ ๒ สำเร็จได้ไหม<br>
  นายช่างรถทูลรับรองว่า สามารถ พระเจ้าข้า แล้วทำล้อที่ ๒ สำเร็จโดย<br>
  ใช้เวลา ๖ วัน ถือล้อคู่ใหม่เข้าไปเฝ้าพระเจ้าปเจตนะถึงที่ประทับ ได้ทูลพระเจ้า<br>
  ปเจตนะว่า ขอเดชะ ล้อคู่ใหม่นี้ของพระองค์สำเร็จแล้ว<br>
  พระเจ้าปเจตนะรับสั่งถามว่า นายช่างรถสหายรัก ล้อข้างที่ทำสำเร็จโดยใช้<br>
  เวลา ๕ เดือน ๒๔ วัน กับล้อข้างที่ทำสำเร็จโดยใช้เวลา ๖ วันของท่าน มี<br>
  เหตุอะไรทำให้แตกต่างกัน ฉันจะเห็นเหตุที่ทำให้แตกต่างกันได้อย่างไร<br>
  นายช่างรถทูลว่า ขอเดชะ เหตุที่ทำให้แตกต่างกันมีอยู่ ขอพระองค์จง<br>
  ทอดพระเนตรความแตกต่างกันเถิด<br>
  ลำดับนั้นแล นายช่างรถหมุนล้อข้างที่ทำสำเร็จโดยใช้เวลา ๖ วัน ล้อนั้นเมื่อ<br>
  นายช่างรถหมุนก็หมุนไปได้เท่าที่นายช่างรถหมุนแล้วหมุนเวียนล้มลงที่พื้นดิน นาย<br>
  ช่างรถหมุนล้อข้างที่ทำสำเร็จโดยใช้เวลา ๕ เดือน ๒๔ วัน ล้อนั้นเมื่อนายช่างรถ<br>
  หมุนก็หมุนไปได้เท่าที่นายช่างรถหมุนแล้วตั้งอยู่ได้เหมือนอยู่ในเพลา<br>
  พระเจ้าปเจตนะตรัสถามว่า อะไรหนอเป็นเหตุเป็นปัจจัยให้ล้อข้างที่ทำสำเร็จ<br>
  โดยใช้เวลา ๖ วันนี้เมื่อท่านหมุนไปจึงหมุนไปได้เท่าที่ท่านหมุนแล้วหมุนเวียนล้มลงที่<br>
  พื้นดิน อะไรเป็นเหตุเป็นปัจจัยให้ล้อข้างที่ทำสำเร็จโดยใช้เวลา ๕ เดือน ๒๔ วัน<br>
  เมื่อท่านหมุนจึงหมุนไปได้เท่าที่ท่านหมุนแล้วตั้งอยู่ได้เหมือนอยู่ในเพลา<br>
  นายช่างรถกราบทูลว่า ขอเดชะ กงของล้อข้างที่ทำสำเร็จโดยใช้เวลา ๖ วัน<br>
  คด มีปุ่มปม ทั้งแก่นและกระพี้ยังมียาง แม้กำก็คด มีปุ่มปม ทั้งแก่นและกระพี้<br>
  ยังมียาง แม้ดุมก็คด มีปุ่มปม ทั้งแก่นและกระพี้ยังมียาง เพราะกงคด เป็นปุ่มปม<br>
  ทั้งแก่นและกระพี้ยังมียาง เพราะแม้กำก็คด เป็นปุ่มปม ทั้งแก่นและกระพี้ยังมียาง<br>
  เพราะแม้ดุมก็คด เป็นปุ่มปม ทั้งแก่นและกระพี้ยังมียาง ล้อนั้นเมื่อข้าพระองค์<br>
  หมุนจึงหมุนไปได้เท่าที่ข้าพระองค์หมุนแล้วหมุนเวียนล้มลงที่พื้นดิน ขอเดชะ ส่วน<br>
  กงของล้อข้างที่ทำสำเร็จโดยใช้เวลา ๕ เดือน ๒๔ วัน ไม่คด ไม่มีปุ่มปม ไม่มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๕๗ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๕. ปเจตนสูตร</p>
<p>
  แก่นและกระพี้ที่มียาง แม้กำก็ไม่คด ไม่มีปุ่มปม ไม่มีแก่นและกระพี้ที่มียาง แม้ดุม<br>
  ก็ไม่คด ไม่มีปุ่มปม ไม่มีแก่นและกระพี้ที่มียาง เพราะกงไม่คด ไม่มีปุ่มปม ไม่มี<br>
  แก่นและกระพี้ที่มียาง เพราะแม้กำก็ไม่คด ไม่มีปุ่มปม ไม่มีแก่นและกระพี้ที่มียาง<br>
  เพราะแม้ดุมก็ไม่คด ไม่มีปุ่มปม ไม่มีแก่นและกระพี้ที่มียาง ล้อนั้นเมื่อข้าพระองค์<br>
  หมุนจึงหมุนไปได้เท่าที่ข้าพระองค์หมุนแล้วตั้งอยู่ได้เหมือนอยู่ในเพลา<br>
  ภิกษุทั้งหลาย เธอทั้งหลายอาจจะคิดอย่างนี้ว่า สมัยนั้น นายช่างรถคงเป็น<br>
  คนอื่นแน่ แต่ข้อนี้เธอทั้งหลายไม่พึงเห็นอย่างนี้ สมัยนั้น เราคือนายช่างรถนั้น<br>
  ในครั้งนั้นเราเป็นคนฉลาดในความคดของไม้ ในปุ่มปมของไม้ ในแก่นและกระพี้ที่มี<br>
  ยางของไม้ แต่ในปัจจุบันนี้เราเป็นอรหันตสัมมาสัมพุทธเจ้า (๑) ฉลาดในความคด<br>
  ของกาย โทษของกาย มลทิน๑ของกาย (๒) ฉลาดในความคดของวาจา โทษของ<br>
  วาจา มลทินของวาจา (๓) ฉลาดในความคดของใจ โทษของใจ มลทินของใจ ภิกษุ<br>
  หรือภิกษุณีผู้ไม่ละความคดของกาย โทษของกาย มลทินของกาย ไม่ละความคดของ<br>
  วาจา โทษของวาจา มลทินของวาจา และไม่ละความคดของใจ โทษของใจ มลทิน<br>
  ของใจ ชื่อว่าได้พลัดตกไปจากธรรมวินัยนี้เหมือนล้อข้างที่ทำสำเร็จโดยใช้เวลา ๖
  วัน<br>
  ภิกษุหรือภิกษุณีผู้ละความคดของกาย โทษของกาย และมลทินของกาย<br>
  ละความคดของวาจา โทษของวาจา และมลทินของวาจา ละความคดของใจ โทษ<br>
  ของใจ และมลทินของใจ ชื่อว่าดำรงมั่นอยู่ในธรรมวินัยนี้เหมือนล้อข้างที่ทำสำเร็จ<br>
  โดยใช้เวลา ๕ เดือน ๒๔ วัน<br>
  เพราะเหตุนั้นแล เธอทั้งหลายพึงสำเหนียกอย่างนี้ว่า เราทั้งหลายจักละความ<br>
  คดของกาย โทษของกาย และมลทินของกาย จักละความคดของวาจา โทษของ<br>
  วาจา และมลทินของวาจา จักละความคดของใจ โทษของใจ และมลทินของใจ<br>
  ภิกษุทั้งหลาย เธอทั้งหลายพึงสำเหนียกอย่างนี้แล</p>
<p class="nc">
  ปเจตนสูตรที่ ๕ จบ</p>
<p class="footer">เชิงอรรถ :<br>
  ๑ ความคด โทษ และมลทิน ในที่นี้หมายถึงทุจริต ๓ คือ กายทุจริต(ความประพฤติชั่วด้วยกาย)
  วจีทุจริต<br>
  (ความประพฤติชั่วด้วยวาจา) และมโนทุจริต(ความประพฤติชั่วด้วยใจ) (องฺ.ติก.อ. ๒/๑๕/๘๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๕๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๖. อปัณณกสูตร<br>
<br>
  ๖. อปัณณกสูตร<br>
  ว่าด้วยข้อปฏิบัติไม่ผิด</p>
<p>
  [๑๖] ภิกษุทั้งหลาย ภิกษุผู้ประกอบด้วยธรรม ๓ ประการ ชื่อว่าปฏิบัติ<br>
  ไม่ผิด และเธอชื่อว่าปรารภเหตุเพื่อความสิ้นอาสวะ<br>
  ธรรม ๓ ประการ อะไรบ้าง คือ<br>
  ภิกษุในธรรมวินัยนี้<br>
  ๑. คุ้มครองทวารในอินทรีย์ ๒. รู้ประมาณในการบริโภคอาหาร<br>
  ๓. ประกอบความเพียรเครื่องตื่นอยู่เนือง ๆ<br>
  ภิกษุชื่อว่าคุ้มครองทวารในอินทรีย์ เป็นอย่างไร<br>
  คือ ภิกษุในธรรมวินัยนี้เห็นรูปด้วยตาแล้วไม่รวบถือ๑ ไม่แยกถือ๒ ปฏิบัติ<br>
  เพื่อสำรวมในจักขุนทรีย์ ซึ่งเมื่อไม่สำรวมแล้วก็จะเป็นเหตุให้ถูกบาปอกุศลธรรมคือ<br>
  อภิชฌา(เพ่งเล็งอยากได้ของเขา)และโทมนัส(ความทุกข์ใจ)ครอบงำได้ จึงรักษา<br>
  จักขุนทรีย์ ถึงความสำรวมในจักขุนทรีย์ ฟังเสียงด้วยหู ฯลฯ ดมกลิ่นด้วยจมูก ฯลฯ<br>
  ลิ้มรสด้วยลิ้น ฯลฯ ถูกต้องโผฏฐัพพะด้วยกาย ฯลฯ รู้แจ้งธรรมารมณ์ด้วยใจแล้ว<br>
  ไม่รวบถือ ไม่แยกถือ ปฏิบัติเพื่อสำรวมในมนินทรีย์ ซึ่งเมื่อไม่สำรวมแล้วก็จะพึง<br>
  เป็นเหตุให้ถูกบาปอกุศลธรรมคืออภิชฌาและโทมนัสครอบงำได้ จึงรักษามนินทรีย์<br>
  ถึงความสำรวมในมนินทรีย์ ภิกษุชื่อว่าคุ้มครองทวารในอินทรีย์ เป็นอย่างนี้แล<br>
  ภิกษุชื่อว่ารู้ประมาณในการบริโภคอาหาร เป็นอย่างไร<br>
  คือ ภิกษุในธรรมวินัยนี้พิจารณาโดยแยบคายแล้วฉันอาหาร ไม่ใช่เพื่อเล่น<br>
  ไม่ใช่เพื่อมัวเมา ไม่ใช่เพื่อประดับ ไม่ใช่เพื่อตกแต่ง แต่เพียงเพื่อความดำรงอยู่ได้</p>
<p class="footer">เชิงอรรถ :<br>
  ๑ รวบถือ หมายถึงมองภาพด้านเดียว คือมองภาพรวมโดยเห็นเป็นหญิงหรือชาย เห็นว่ารูปสวย
  เสียง<br>
  ไพเราะ กลิ่นหอม รสอร่อย สัมผัสที่อ่อนนุ่มเป็นอารมณ์ที่น่าปรารถนาด้วยอำนาจฉันทราคะ
  (อภิ.สงฺ.อ. <br>
  ๑๓๕๒/๔๕๖-๗)<br>
  ๒ แยกถือ หมายถึงมองภาพ ๒ ด้าน คือมองแยกแยะเป็นส่วน ๆ ไปด้วยอำนาจกิเลส เช่น
  เห็นมือ<br>
  เท้าว่าสวยหรือไม่สวย เห็นอาการยิ้มแย้ม หัวเราะ การพูด การเหลียวซ้าย แลขวา ว่าน่ารักหรือไม่<br>
  น่ารัก ถ้าเห็นว่าสวยน่ารักก็เกิดอิฏฐารมณ์(อารมณ์ที่น่าปรารถนา) ถ้าเห็นว่าไม่สวยไม่น่ารักก็เกิด<br>
  อนิฏฐารมณ์(อารมณ์ที่ไม่น่าปรารถนา) (อภิ.สงฺ.อ. ๑๓๕๒/๔๕๖-๗)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๕๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๗. อัตตพยาพาธสูตร</p>
<p>
  แห่งกายนี้ เพื่อให้กายนี้เป็นไปได้ เพื่อกำจัดความเบียดเบียน เพื่ออนุเคราะห์<br>
  พรหมจรรย์ด้วยคิดเห็นว่า เราจักกำจัดเวทนาเก่า และจักไม่ให้เวทนาใหม่เกิดขึ้น<br>
  ความดำเนินไปแห่งกาย ความไม่มีโทษ และความอยู่ผาสุกจักมีแก่เรา ภิกษุชื่อว่า<br>
  รู้ประมาณในการบริโภคอาหาร เป็นอย่างนี้แล<br>
  ภิกษุชื่อว่าประกอบความเพียรเครื่องตื่นอยู่เนือง ๆ เป็นอย่างไร<br>
  คือ ภิกษุในธรรมวินัยนี้ชำระจิตให้บริสุทธิ์จากธรรมที่เป็นตัวขัดขวางด้วยการ<br>
  จงกรม ด้วยการนั่งตลอดวัน ชำระจิตให้บริสุทธิ์จากธรรมที่เป็นตัวขัดขวางด้วยการ<br>
  จงกรม ด้วยการนั่งตลอดปฐมยามแห่งราตรี นอนดุจราชสีห์โดยข้างเบื้องขวาซ้อน<br>
  เท้าเหลื่อมเท้า มีสติสัมปชัญญะ หมายใจว่าจะลุกขึ้นในมัชฌิมยามแห่งราตรี ลุกขึ้น<br>
  ชำระจิตให้บริสุทธิ์จากธรรมที่เป็นตัวขัดขวางด้วยการจงกรม ด้วยการนั่งตลอดปัจฉิม-<br>
  ยามแห่งราตรี ภิกษุชื่อว่าประกอบความเพียรเครื่องตื่นอยู่เนือง ๆ เป็นอย่างนี้แล<br>
  ภิกษุทั้งหลาย ภิกษุประกอบด้วยธรรม ๓ ประการนี้แล ชื่อว่าปฏิบัติไม่ผิด<br>
  และเธอชื่อว่าปรารภเหตุเพื่อความสิ้นอาสวะ</p>

<p class="nc">
  อปัณณกสูตรที่ ๖ จบ<br>
<br>
๗. อัตตพยาพาธสูตร<br>
  ว่าด้วยธรรมที่เป็นไปเพื่อเบียดเบียนตน</p>
<p>
  [๑๗] ภิกษุทั้งหลาย ธรรม ๓ ประการนี้เป็นไปเพื่อเบียดเบียนตนเอง เป็นไป<br>
  เพื่อเบียดเบียนผู้อื่น และเป็นไปเพื่อเบียดเบียนทั้ง ๒ ฝ่าย<br>
  ธรรม ๓ ประการ อะไรบ้าง คือ<br>
  ๑. กายทุจริต (ความประพฤติชั่วด้วยกาย)<br>
  ๒. วจีทุจริต (ความประพฤติชั่วด้วยวาจา)<br>
  ๓. มโนทุจริต (ความประพฤติชั่วด้วยใจ)<br>
  ธรรม ๓ ประการนี้แลเป็นไปเพื่อเบียดเบียนตนเอง เป็นไปเพื่อเบียดเบียนผู้อื่น<br>
  และเป็นไปเพื่อเบียดเบียนทั้ง ๒ ฝ่าย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๖๐ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๙. ปฐมปปาณิกสูตร</p>
<p>
  ธรรม ๓ ประการนี้ไม่เป็นไปเพื่อเบียดเบียนตนเอง ไม่เป็นไปเพื่อเบียดเบียน<br>
  ผู้อื่น และไม่เป็นไปเพื่อเบียดเบียนทั้ง ๒ ฝ่าย<br>
  ธรรม ๓ ประการ อะไรบ้าง คือ<br>
  ๑. กายสุจริต (ความประพฤติชอบด้วยกาย)<br>
  ๒. วจีสุจริต (ความประพฤติชอบด้วยวาจา)<br>
  ๓. มโนสุจริต (ความประพฤติชอบด้วยใจ)<br>
  ธรรม ๓ ประการนี้แลไม่เป็นไปเพื่อเบียดเบียนตนเอง ไม่เป็นไปเพื่อเบียดเบียน<br>
  ผู้อื่น และไม่เป็นไปเพื่อเบียดเบียนทั้ง ๒ ฝ่าย</p>

<p class="nc">
  อัตตพยาพาธสูตรที่ ๗ จบ<br>
<br>
๘. เทวโลกสูตร<br>
  ว่าด้วยเทวโลก</p>
<p>
  [๑๘] ภิกษุทั้งหลาย ถ้าพวกอัญเดียรถีย์ปริพาชกจะพึงถามเธอทั้งหลาย<br>
  อย่างนี้ว่า พวกท่านประพฤติพรหมจรรย์ในพระสมณโคดมเพื่อเข้าถึงเทวโลกหรือ<br>
  เธอทั้งหลายถูกถามอย่างนี้พึงอึดอัด ระอา รังเกียจ มิใช่หรือ<br>
  เมื่อภิกษุพวกนั้นกราบทูลว่า เป็นเช่นนั้น พระพุทธเจ้าข้า จึงตรัสต่อไปว่า<br>
  ทราบมาว่า เธอทั้งหลายอึดอัด ระอา รังเกียจอายุทิพย์ วรรณะทิพย์ สุขทิพย์<br>
  ยศทิพย์ และอธิปไตยทิพย์ แต่เบื้องต้นทีเดียว เธอทั้งหลายควรอึดอัด ระอา<br>
  รังเกียจกายทุจริต วจีทุจริต และมโนทุจริต</p>

<p class="nc">
  เทวโลกสูตรที่ ๘ จบ<br>
<br>
๙. ปฐมปาปณิกสูตร<br>
  ว่าด้วยคุณสมบัติของพ่อค้า สูตรที่ ๑</p>
<p>
  [๑๙] ภิกษุทั้งหลาย พ่อค้าประกอบด้วยองค์ ๓ ประการ ไม่อาจได้โภคทรัพย์<br>
  ที่ยังไม่ได้ หรือทำโภคทรัพย์ที่ได้แล้วให้เพิ่มพูนมากขึ้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๖๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๙. ปฐมปปาณิกสูตร</p>
<p>
  องค์ ๓ ประการ อะไรบ้าง คือ<br>
  พ่อค้าในโลกนี้<br>
  ๑. เวลาเช้า ไม่ตั้งใจจัดแจงการงานให้ดี<br>
  ๒. เวลาเที่ยง ไม่ตั้งใจจัดแจงการงานให้ดี<br>
  ๓. เวลาเย็น ไม่ตั้งใจจัดแจงการงานให้ดี<br>
  พ่อค้าประกอบด้วยองค์ ๓ ประการนี้แล ไม่อาจได้โภคทรัพย์ที่ยังไม่ได้ หรือ<br>
  ทำโภคทรัพย์ที่ได้แล้วให้เพิ่มพูนมากขึ้น ฉันใด<br>
  ภิกษุประกอบด้วยธรรม ๓ ประการ ก็ฉันนั้นเหมือนกันแล ไม่อาจบรรลุ<br>
  กุศลธรรมที่ยังไม่ได้บรรลุ หรือทำกุศลธรรมที่ได้บรรลุแล้วให้เจริญมากขึ้น<br>
  ธรรม ๓ ประการ อะไรบ้าง คือ<br>
  ภิกษุในธรรมวินัยนี้<br>
  ๑. เวลาเช้า ไม่ตั้งใจเข้าสมาธิ<br>
  ๒. เวลาเที่ยง ไม่ตั้งใจเข้าสมาธิ<br>
  ๓. เวลาเย็น ไม่ตั้งใจเข้าสมาธิ<br>
  ภิกษุประกอบด้วยธรรม ๓ ประการนี้แล ไม่อาจบรรลุกุศลธรรมที่ยังไม่ได้<br>
  บรรลุ หรือทำกุศลธรรมที่ได้บรรลุแล้วให้เจริญมากขึ้น<br>
  พ่อค้าประกอบด้วยองค์ ๓ ประการ อาจได้โภคทรัพย์ที่ยังไม่ได้ หรือทำ<br>
  โภคทรัพย์ที่ได้แล้วให้เพิ่มพูนมากขึ้น<br>
  องค์ ๓ ประการ อะไรบ้าง คือ<br>
  พ่อค้าในโลกนี้<br>
  ๑. เวลาเช้า ตั้งใจจัดแจงการงานดี<br>
  ๒. เวลาเที่ยง ตั้งใจจัดแจงการงานดี<br>
  ๓. เวลาเย็น ตั้งใจจัดแจงการงานดี<br>
  พ่อค้าประกอบด้วยองค์ ๓ ประการนี้แล อาจได้โภคทรัพย์ที่ยังไม่ได้ หรือ<br>
  ทำโภคทรัพย์ที่ได้แล้วให้เพิ่มพูนมากขึ้น ฉันใด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๖๒ }</span></p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๑๐. ทุติยปาปณิกสูตร</p>
<p>
  ภิกษุประกอบด้วยธรรม ๓ ประการ ก็ฉันนั้นเหมือนกันแล อาจบรรลุกุศล<br>
  ธรรมที่ยังไม่ได้บรรลุ หรือทำกุศลธรรมที่ได้บรรลุแล้วให้เจริญมากขึ้น<br>
  ธรรม ๓ ประการ อะไรบ้าง คือ<br>
  ภิกษุในธรรมวินัยนี้<br>
  ๑. เวลาเช้า ตั้งใจเข้าสมาธิ<br>
  ๒. เวลาเที่ยง ตั้งใจเข้าสมาธิ<br>
  ๓. เวลาเย็น ตั้งใจเข้าสมาธิ<br>
  ภิกษุทั้งหลาย ภิกษุประกอบด้วยธรรม ๓ ประการนี้แล อาจบรรลุกุศล<br>
  ธรรมที่ยังไม่ได้บรรลุ หรือทำกุศลธรรมที่ได้บรรลุแล้วให้เจริญมากขึ้น</p>

<p class="nc">
  ปฐมปาปณิกสูตรที่ ๙ จบ<br>
<br>
๑๐. ทุติยปาปณิกสูตร<br>
  ว่าด้วยคุณสมบัติของพ่อค้า สูตรที่ ๒</p>
<p>
  [๒๐] ภิกษุทั้งหลาย พ่อค้าประกอบด้วยองค์ ๓ ประการ ไม่นานนักก็ถึง<br>
  ความเป็นผู้ยิ่งใหญ่ไพบูลย์ในโภคทรัพย์<br>
  องค์ ๓ ประการ อะไรบ้าง คือ<br>
  พ่อค้าในโลกนี้<br>
  ๑. มีตาดี ๒. มีธุรกิจดี<br>
  ๓. เพียบพร้อมด้วยที่พักพิงอาศัย<br>
  พ่อค้าชื่อว่ามีตาดี เป็นอย่างไร<br>
  คือ พ่อค้าในโลกนี้รู้จักสินค้าว่า สินค้านี้ ซื้อมาเท่านี้ ขายไปอย่างนี้ จัก<br>
  มีมูลค่าประมาณเท่านี้ มีกำไรเท่านี้ พ่อค้าชื่อว่ามีตาดี เป็นอย่างนี้แล<br>
  พ่อค้าชื่อว่ามีธุรกิจดี เป็นอย่างไร<br>
  คือ พ่อค้าเป็นคนฉลาดซื้อและขายสินค้าได้ พ่อค้าชื่อว่ามีธุรกิจดี เป็นอย่าง<br>
  นี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๖๓ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค ๑๐. ทุติยปาปณิกสูตร</p>
<p>
  พ่อค้าชื่อว่าเพียบพร้อมด้วยที่พักพิงอาศัย เป็นอย่างไร<br>
  คือ คหบดีหรือบุตรคหบดีผู้มั่งคั่ง มีทรัพย์มาก มีโภคทรัพย์มาก ย่อมรู้จัก<br>
  พ่อค้าในโลกนี้อย่างนี้ว่า พ่อค้าผู้นี้แลมีตาดี มีธุรกิจดี และสามารถที่จะเลี้ยงดู<br>
  บุตรภรรยาได้ทั้งใช้คืนให้แก่พวกเราได้ตามกำหนดเวลา คหบดีหรือบุตรคหบดีเหล่านั้น<br>
  ย่อมเชื้อเชิญพ่อค้านั้นด้วยโภคทรัพย์ว่า นับแต่นี้ไป ท่านจงนำโภคทรัพย์ไปเลี้ยงดู<br>
  บุตรภรรยา และใช้คืนให้พวกเราตามกำหนดเวลา พ่อค้าชื่อว่าเพียบพร้อมด้วยที่<br>
  พักพิงอาศัย เป็นอย่างนี้แล<br>
  พ่อค้าประกอบด้วยองค์ ๓ ประการนี้แล ไม่นานนักก็ถึงความเป็นผู้ยิ่งใหญ่<br>
  ไพบูลย์ในโภคทรัพย์ ฉันใด<br>
  ภิกษุประกอบด้วยธรรม ๓ ประการ ก็ฉันนั้นเหมือนกันแล ไม่นานนักก็<br>
  บรรลุความเป็นผู้ยิ่งใหญ่ไพบูลย์ในกุศลธรรม<br>
  ธรรม ๓ ประการ อะไรบ้าง คือ<br>
  ภิกษุในธรรมวินัยนี้<br>
  ๑. มีตาดี ๒. มีธุระดี<br>
  ๓. เพียบพร้อมด้วยที่พักพิงอาศัย<br>
  ภิกษุชื่อว่ามีตาดี เป็นอย่างไร<br>
  คือ ภิกษุในธรรมวินัยนี้รู้ชัดตามความเป็นจริงว่า นี้ทุกข์ นี้ทุกขสมุทัย นี้<br>
  ทุกขนิโรธ นี้ทุกขนิโรธคามินีปฏิปทา ภิกษุชื่อว่ามีตาดี เป็นอย่างนี้แล<br>
  ภิกษุชื่อว่ามีธุระดี เป็นอย่างไร<br>
  คือ ภิกษุในธรรมวินัยนี้ปรารภความเพียรเพื่อละอกุศลธรรม เพื่อให้กุศลธรรมเกิด<br>
  มีความเข้มแข็ง มีความบากบั่นมั่นคง ไม่ทอดธุระในกุศลธรรมทั้งหลาย ภิกษุชื่อ<br>
  ว่ามีธุระดี เป็นอย่างนี้แล<br>
  ภิกษุชื่อว่าเพียบพร้อมด้วยที่พักพิงอาศัย เป็นอย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๖๔ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๒. รถการวรรค รวมพระสูตรที่มีในวรรค</p>
<p>
  คือ ภิกษุในธรรมวินัยนี้เข้าไปหาภิกษุผู้เป็นพหูสูต ผู้เรียนจบคัมภีร์๑ ทรงธรรม<br>
  ทรงวินัย ทรงมาติกา ตามเวลาสมควร สอบสวนไต่ถามว่า พุทธพจน์นี้เป็นอย่างไร<br>
  เนื้อความแห่งพุทธพจน์นี้เป็นอย่างไร ท่านผู้คงแก่เรียนเหล่านั้นย่อมเปิดเผยธรรม<br>
  ที่ยังไม่ได้เปิดเผย ทำให้ง่ายซึ่งธรรมที่ยังไม่ได้ทำให้ง่าย และบรรเทาความสงสัย<br>
  ในธรรมที่น่าสงสัยหลายอย่าง ภิกษุชื่อว่าเพียบพร้อมด้วยที่พักพิงอาศัย เป็น<br>
  อย่างนี้แล<br>
  ภิกษุประกอบด้วยธรรม ๓ ประการนี้แล ไม่นานนักก็บรรลุความเป็นผู้ยิ่ง<br>
  ใหญ่ไพบูลย์ในกุศลธรรม</p>



<p class="nc">
  ทุติยปาปณิกสูตรที่ ๑๐ จบ<br>
<br>
รถการวรรคที่ ๒ จบ<br>
<br>
ปฐมภาณวาร จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. ญาตสูตร   ๒. สารณียสูตร<br>
   ๓. อาสังสสูตร  ๔. จักกวัตติสูตร<br>
   ๕. ปเจตนสูตร  ๖. อปัณณกสูตร<br>
   ๗. อัตตพยาพาธสูตร  ๘. เทวโลกสูตร<br>
   ๙. ปฐมปาปณิกสูตร ๑๐. ทุติยปาปณิกสูตร</p>
<p class="footer">เชิงอรรถ :<br>
  ๑ เรียนจบคัมภีร์ (อาคตาคม) ในที่นี้หมายถึงเรียนจบพระพุทธพจน์ คือ พระไตรปิฎก
  ๕ นิกาย ได้แก่<br>
  ทีฆนิกาย มัชฌิมนิกาย สังยุตตนิกาย อังคุตตรนิกาย และขุททกนิกาย (องฺ.ติก.อ. ๒/๒๐/๙๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๖๕ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๑. สวิฏฐสูตร<br>
<br>
  ๓. ปุคคลวรรค<br>
  หมวดว่าด้วยบุคคล<br>
<br>
๑. สวิฏฐสูตร<br>
  ว่าด้วยพระสวิฏฐะและมหาโกฏฐิตะ</p>
<p>
  [๒๑] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถบิณฑิก<br>
  เศรษฐี เขตกรุงสาวัตถี ครั้งนั้น ท่านพระสวิฏฐะและท่านพระมหาโกฏฐิตะเข้าไป<br>
  หาท่านพระสารีบุตรถึงที่อยู่ ได้สนทนาปราศรัยพอเป็นที่บันเทิงใจพอเป็นที่ระลึก<br>
  ถึงกันเแล้วนั่ง ณ ที่สมควร ท่านพระสารีบุตรได้กล่าวกับท่านพระสวิฏฐะดังนี้ว่า<br>
  ท่านสวิฏฐะ บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. กายสักขีบุคคล๑ ๒. ทิฏฐิปัตตบุคคล๒<br>
  ๓. สัทธาวิมุตตบุคคล๓<br>
  บุคคล ๓ จำพวกนี้แลมีปรากฏอยู่ในโลก บรรดาบุคคล ๓ จำพวกนี้ ท่าน<br>
  ชอบใจบุคคลจำพวกไหนซึ่งดียิ่งกว่าและประณีตกว่า<br>
  ท่านพระสวิฏฐะตอบว่า บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ</p>
<p class="footer">เชิงอรรถ :<br>
  ๑ กายสักขีบุคคล หมายถึงพระอริยบุคคลผู้บรรลุโสดาปัตติผลขึ้นไป เป็นผู้เห็นประจักษ์กับตัว
  สัมผัสวิโมกข์<br>
  ๘ ด้วยนามกาย แล้วสามารถทำให้แจ้งพระนิพพานภายหลังได้ (องฺ.ติก.อ. ๒/๒๑/๙๘, องฺ.สตฺตก.อ.<br>
  ๓/๑๔/๑๖๑)<br>
  ๒ ทิฏฐิปัตตบุคคล หมายถึงพระอริยบุคคลผู้บรรลุโสดาปัตติผลขึ้นไป บรรลุสัมมาทิฏฐิ
  เข้าใจอริยสัจถูก<br>
  ต้อง (องฺ.สตฺตก.อ. ๓/๑๔/๑๖๑)<br>
  ๓ สัทธาวิมุตตบุคคล หมายถึงพระอริยบุคคลผู้บรรลุโสดาปัตติผลขึ้นไป ผู้หลุดพ้นด้วยศรัทธา
  (องฺ.ติก.อ.<br>
  ๒/๒๑/๙๘, องฺ.สตฺตก.อ. ๓/๑๔/๑๖๑-๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๖๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๑. สวิฏฐสูตร</p>
<p>
  ๑. กายสักขีบุคคล ๒. ทิฏฐิปัตตบุคคล<br>
  ๓. สัทธาวิมุตตบุคคล<br>
  บุคคล ๓ จำพวกนี้แลมีปรากฏอยู่ในโลก บรรดาบุคคล ๓ จำพวกนี้ ผม<br>
  ชอบใจสัทธาวิมุตตบุคคลซึ่งดียิ่งกว่าและประณีตกว่า ข้อนั้นเพราะเหตุไร เพราะ<br>
  สัทธินทรีย์ของบุคคลนี้แก่กล้ายิ่งนัก<br>
  ลำดับนั้น ท่านพระสารีบุตรได้กล่าวกับท่านพระมหาโกฏฐิตะดังนี้ว่า บุคคล<br>
  ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. กายสักขีบุคคล ๒. ทิฏฐิปัตตบุคคล<br>
  ๓. สัทธาวิมุตตบุคคล<br>
  บุคคล ๓ จำพวกนี้แลมีปรากฏอยู่ในโลก บรรดาบุคคล ๓ จำพวกนี้ ท่าน<br>
  ชอบใจบุคคลจำพวกไหนซึ่งดียิ่งกว่าและประณีตกว่า<br>
  ท่านพระมหาโกฏฐิตะตอบว่า บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. กายสักขีบุคคล ๒. ทิฏฐิปัตตบุคคล<br>
  ๓. สัทธาวิมุตตบุคคล<br>
  บุคคล ๓ จำพวกนี้แลมีปรากฏอยู่ในโลก บรรดาบุคคล ๓ จำพวกนี้ ผม<br>
  ชอบใจกายสักขีบุคคลซึ่งดียิ่งกว่าและประณีตกว่า ข้อนั้นเพราะเหตุไร เพราะ<br>
  สมาธินทรีย์ของบุคคลนี้แก่กล้ายิ่งนัก<br>
  ลำดับนั้น ท่านพระมหาโกฏฐิตะได้ถามปัญหานี้กับท่านพระสารีบุตรดังนี้ว่า<br>
  บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. กายสักขีบุคคล ๒. ทิฏฐิปัตตบุคคล<br>
  ๓. สัทธาวิมุตตบุคคล<br>
  บุคคล ๓ จำพวกนี้แลมีปรากฏอยู่ในโลก บรรดาบุคคล ๓ จำพวกนี้ ท่าน<br>
  ชอบใจบุคคลจำพวกไหนซึ่งดียิ่งกว่าและประณีตกว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๖๗ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๑. สวิฏฐสูตร</p>
<p>
  ท่านพระสารีบุตรตอบว่า บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. กายสักขีบุคคล ๒. ทิฏฐิปัตตบุคคล<br>
  ๓. สัทธาวิมุตตบุคคล<br>
  บุคคล ๓ จำพวกนี้แลมีปรากฏอยู่ในโลก บรรดาบุคคล ๓ จำพวกนี้ ผม<br>
  ชอบใจทิฏฐิปัตตบุคคลซึ่งดียิ่งกว่าและประณีตกว่า ข้อนั้นเพราะเหตุไร เพราะ<br>
  ปัญญินทรีย์ของบุคคลนี้แก่กล้ายิ่งนัก<br>
  ลำดับนั้น ท่านพระสารีบุตรได้กล่าวกับท่านพระสวิฏฐะและท่านพระมหาโกฏฐิตะ<br>
  ดังนี้ว่า พวกเราทั้งหมดต่างตอบปัญหาตามปฏิภาณของตน มาไปด้วยกันเถิด เรา<br>
  จักเข้าไปเฝ้าพระผู้มีพระภาคถึงที่ประทับ กราบทูลข้อความนี้ เราจักทรงจำข้อความ<br>
  ตามที่พระผู้มีพระภาคตรัสตอบแก่เรา ท่านพระสวิฏฐะและท่านพระมหาโกฏฐิตะ<br>
  ตอบรับท่านพระสารีบุตรแล้ว<br>
  ลำดับนั้น ท่านพระสารีบุตร ท่านพระสวิฏฐะ และท่านพระมหาโกฏฐิตะเข้า<br>
  ไปเฝ้าพระผู้มีพระภาคถึงที่ประทับ ถวายบังคมแล้ว นั่ง ณ ที่สมควร ท่านพระ<br>
  สารีบุตรผู้นั่ง ณ ที่สมควรแล้ว ได้กราบทูลข้อสนทนาทั้งหมดกับท่านพระสวิฏฐะ<br>
  และท่านพระมหาโกฏฐิตะแด่พระผู้มีพระภาค<br>
  พระผู้มีพระภาคตรัสว่า ในเรื่องนี้ การตอบปัญหาโดยนัยเดียวว่า บรรดา<br>
  บุคคล ๓ จำพวกนี้ บุคคลนี้ดียิ่งกว่าและประณีตกว่า ไม่ใช่จะทำได้ง่าย เพราะอาจ<br>
  เป็นไปได้ว่า สัทธาวิมุตตบุคคลเป็นผู้ปฏิบัติเพื่อความเป็นอรหันต์ กายสักขีบุคคล<br>
  เป็นสกทาคามีหรืออนาคามี ทิฏฐิปัตตบุคคลเป็นสกทาคามีหรืออนาคามี<br>
  ในเรื่องนี้ การตอบปัญหาโดยนัยเดียวว่า บรรดาบุคคล ๓ จำพวกนี้ บุคคล<br>
  นี้ดียิ่งกว่าและประณีตกว่า ไม่ใช่จะทำได้ง่าย เพราะอาจเป็นไปได้ว่า กายสักขีบุคคล<br>
  เป็นผู้ปฏิบัติเพื่อความเป็นอรหันต์ สัทธาวิมุตตบุคคลเป็นสกทาคามีหรืออนาคามี<br>
  ทิฏฐิปัตตบุคคลเป็นสกทาคามีหรืออนาคามี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๖๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๒. คิลานสูตร</p>
<p>
  ในเรื่องนี้ การตอบปัญหาโดยนัยเดียวว่า บรรดาบุคคล ๓ จำพวกนี้ บุคคล<br>
  นี้ดียิ่งกว่าและประณีตกว่า ไม่ใช่จะทำได้ง่าย เพราะอาจเป็นไปได้ว่า ทิฏฐิปัตตบุคคล<br>
  เป็นผู้ปฏิบัติเพื่อความเป็นอรหันต์ สัทธาวิมุตตบุคคลเป็นสกทาคามีหรืออนาคามี<br>
  กายสักขีบุคคลเป็นสกทาคามีหรืออนาคามี<br>
  ในเรื่องนี้ การตอบปัญหาโดยนัยเดียวว่า บรรดาบุคคล ๓ จำพวกนี้ บุคคล<br>
  นี้ดียิ่งกว่าและประณีตกว่า ไม่ใช่จะทำได้ง่าย</p>

<p class="nc">
  สวิฏฐสูตรที่ ๑ จบ<br>
<br>
๒. คิลานสูตร<br>
  ว่าด้วยคนไข้และบุคคลผู้เปรียบด้วยคนไข้</p>
<p>
  [๒๒] ภิกษุทั้งหลาย คนไข้ ๓ จำพวกนี้มีปรากฏอยู่ในโลก<br>
  คนไข้ ๓ จำพวกไหนบ้าง คือ<br>
  ๑. คนไข้บางคนในโลกนี้ได้โภชนะที่เป็นสัปปายะ๑ หรือไม่ได้โภชนะที่เป็น<br>
  สัปปายะก็ตาม ได้ยาที่เป็นสัปปายะ หรือไม่ได้ยาที่เป็นสัปปายะก็ตาม<br>
  และได้คนพยาบาลที่เหมาะสม หรือไม่ได้คนพยาบาลที่เหมาะสมก็ตาม<br>
  ย่อมไม่หายจากอาพาธนั้นได้เลย<br>
  ๒. คนไข้บางคนในโลกนี้ได้โภชนะที่เป็นสัปปายะ หรือไม่ได้โภชนะที่เป็น<br>
  สัปปายะก็ตาม ได้ยาที่เป็นสัปปายะ หรือไม่ได้ยาที่เป็นสัปปายะก็ตาม<br>
  และได้คนพยาบาลที่เหมาะสม หรือไม่ได้คนพยาบาลที่เหมาะสมก็ตาม<br>
  ย่อมหายจากอาพาธนั้นได้<br>
  ๓. คนไข้บางคนในโลกนี้ได้โภชนะที่เป็นสัปปายะจึงหายจากอาพาธนั้น เมื่อ<br>
  ไม่ได้ ย่อมไม่หาย ได้ยาที่เป็นสัปปายะจึงหายจากอาพาธนั้น เมื่อ<br>
  ไม่ได้ย่อมไม่หาย และได้คนพยาบาลที่เหมาะสมจึงหายจากอาพาธนั้น<br>
  เมื่อไม่ได้ย่อมไม่หาย</p>
<p class="footer">เชิงอรรถ :<br>
  ๑ เป็นสัปปายะ ในที่นี้หมายถึงมีประโยชน์ ก่อให้เกิดความเจริญ (องฺ.ติก.อ. ๒/๒๒/๙๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๖๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๒. คิลานสูตร</p>
<p>
  บรรดาคนไข้ ๓ จำพวกนั้น คนไข้ใดได้โภชนะที่เป็นสัปปายะจึงหายจากอาพาธ<br>
  นั้น เมื่อไม่ได้ย่อมไม่หาย ได้ยาที่เป็นสัปปายะจึงหายจากอาพาธนั้นเมื่อไม่ได้ <br>
  ย่อมไม่หาย และได้คนพยาบาลที่เหมาะสมจึงหายจากอาพาธนั้น เมื่อไม่ได้ย่อมไม่<br>
  หาย เพราะอาศัยคนไข้นี้แล เราจึงอนุญาตอาหารสำหรับภิกษุไข้ อนุญาตยาสำหรับ<br>
  ภิกษุไข้ และอนุญาตคนพยาบาลสำหรับภิกษุไข้ ก็เพราะอาศัยคนไข้นี้ คนไข้แม้อื่น
  ๆ<br>
  ก็ควรได้รับการพยาบาลด้วย คนไข้ ๓ จำพวกนี้แลมีปรากฏอยู่ในโลก ฉันใด<br>
  บุคคลที่เปรียบได้กับคนไข้ ๓ จำพวกนี้ ก็ฉันนั้นเหมือนกันแลมีปรากฏอยู่<br>
  ในโลก<br>
  บุคคลที่เปรียบได้กับคนไข้ ๓ จำพวกไหนบ้าง คือ<br>
  ๑. บุคคลบางคนในโลกนี้ได้เห็นตถาคต หรือไม่ได้เห็นตถาคตก็ตาม ได้ฟัง<br>
  ธรรมวินัยที่ตถาคตประกาศไว้ หรือไม่ได้ฟังธรรมวินัยที่ตถาคตประกาศ<br>
  ไว้ก็ตาม ย่อมไม่หยั่งลงสู่ความเห็นชอบที่กำหนดในกุศลธรรมทั้งหลาย<br>
  ๒. บุคคลบางคนในโลกนี้ได้เห็นตถาคต หรือไม่ได้เห็นตถาคตก็ตาม ได้ฟัง<br>
  ธรรมวินัยที่ตถาคตประกาศไว้ หรือไม่ได้ฟังธรรมวินัยที่ตถาคตประกาศ<br>
  ไว้ก็ตาม ย่อมหยั่งลงสู่ความเห็นชอบที่กำหนดในกุศลธรรมทั้งหลาย<br>
  ๓. บุคคลบางคนในโลกนี้ได้เห็นตถาคตจึงหยั่งลงสู่ความเห็นชอบที่กำหนด<br>
  ในกุศลธรรมทั้งหลาย เมื่อไม่ได้เห็นย่อมไม่หยั่งลง ได้ฟังธรรมวินัยที่<br>
  ตถาคตประกาศไว้จึงหยั่งสู่ความเห็นชอบที่กำหนดในกุศลธรรมทั้งหลาย<br>
  เมื่อไม่ได้ฟังย่อมไม่หยั่งลง<br>
  บรรดาบุคคล ๓ จำพวกนั้น บุคคลใดได้เห็นตถาคตจึงหยั่งลงสู่ความเห็นชอบ<br>
  ที่กำหนดในกุศลธรรมทั้งหลาย เมื่อไม่ได้เห็นย่อมไม่หยั่งลง ได้ฟังธรรมวินัยที่<br>
  ตถาคตประกาศไว้จึงหยั่งลงสู่ความเห็นชอบที่กำหนดในกุศลธรรมทั้งหลาย เมื่อไม่<br>
  ได้ฟังย่อมไม่หยั่งลง เพราะอาศัยบุคคลนี้แล เราจึงอนุญาตการแสดงธรรม ก็เพราะ<br>
  อาศัยบุคคลนี้จึงควรแสดงธรรมแก่บุคคลแม้เหล่าอื่น<br>
  ภิกษุทั้งหลาย บุคคลที่เปรียบได้กับคนไข้ ๓ จำพวกนี้แลมีปรากฏอยู่ในโลก</p>
<p class="nc">
  คิลานสูตรที่ ๒ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๗๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๓. สังขารสูตร<br>
<br>
  ๓. สังขารสูตร<br>
  ว่าด้วยสังขาร</p>
<p>
  [๒๓] ภิกษุทั้งหลาย บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. บุคคลบางคนในโลกนี้ปรุงแต่งกายสังขาร๑ ที่มีความเบียดเบียน ปรุง<br>
  แต่งวจีสังขาร๒ ที่มีความเบียดเบียน และปรุงแต่งมโนสังขาร๓ ที่มีความ<br>
  เบียดเบียน เขาครั้นปรุงแต่งแล้วย่อมเข้าถึงโลกที่มีความเบียดเบียน<br>
  ผัสสะที่มีความเบียดเบียนย่อมถูกต้องบุคคลผู้เข้าถึงโลกที่มีความ<br>
  เบียดเบียนนั้น เขาถูกผัสสะที่มีความเบียดเบียนกระทบเข้า ย่อม<br>
  เสวยเวทนาที่มีความเบียดเบียน เป็นทุกข์โดยส่วนเดียวเหมือนพวก<br>
  สัตว์นรก<br>
  ๒. บุคคลบางคนในโลกนี้ปรุงแต่งกายสังขารที่ไม่มีความเบียดเบียน ปรุง<br>
  แต่งวจีสังขารที่ไม่มีความเบียดเบียน และปรุงแต่งมโนสังขารที่ไม่มี<br>
  ความเบียดเบียน เขาครั้นปรุงแต่งแล้วย่อมเข้าถึงโลกที่ไม่มีความ<br>
  เบียดเบียน ผัสสะที่ไม่มีความเบียดเบียนย่อมถูกต้องบุคคลผู้เข้าถึง<br>
  โลกที่ไม่มีความเบียดเบียนนั้น เขาถูกผัสสะที่ไม่มีความเบียดเบียน<br>
  กระทบเข้า ย่อมเสวยเวทนาที่ไม่มีความเบียดเบียน เป็นสุขโดยส่วน<br>
  เดียวเหมือนสุภกิณหพรหม<br>
  ๓. บุคคลบางคนในโลกนี้ปรุงแต่งกายสังขารที่มีความเบียดเบียนบ้าง ไม่<br>
  มีความเบียดเบียนบ้าง ปรุงแต่งวจีสังขารที่มีความเบียดเบียนบ้าง</p>
<p class="footer">เชิงอรรถ :<br>
  ๑ กายสังขาร หมายถึงสภาพปรุงแต่งการกระทำทางกาย หรือกายสัญเจตนา คือความจงใจทางกาย<br>
  (องฺ.ติก.อ. ๒/๒๓/๑๐๑)<br>
  ๒ วจีสังขาร หมายถึงสภาพปรุงแต่งการกระทำทางวาจา ได้แก่ วิตกและวิจาร หรือวจีสัญเจตนา
  คือ<br>
  ความจงใจทางวาจา (องฺ.ติก.อ. ๒/๒๓/๑๐๑)<br>
  ๓ มโนสังขาร หมายถึงสภาพปรุงแต่งการกระทำทางใจ ได้แก่ สัญญาและเวทนา หรือมโนสัญเจตนา
  คือ<br>
  ความจงใจทางใจ (องฺ.ติก.อ. ๒/๒๓/๑๐๑)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๗๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๔. พหุการสูตร</p>
<p>
  ไม่มีความเบียดเบียนบ้าง และปรุงแต่งมโนสังขารที่มีความเบียดเบียนบ้าง<br>
  ไม่มีความเบียดเบียนบ้าง เขาครั้นปรุงแต่งแล้วย่อมเข้าถึงโลกที่มี<br>
  ความเบียดเบียนบ้าง ไม่มีความเบียดเบียนบ้าง ผัสสะที่มีความ<br>
  เบียดเบียนบ้าง ไม่มีความเบียดเบียนบ้าง ย่อมถูกต้องบุคคลผู้เข้าถึง<br>
  โลกที่มีความเบียดเบียนบ้าง ไม่มีความเบียดเบียนบ้าง เขาถูกผัสสะ<br>
  ที่มีความเบียดเบียนบ้าง ไม่มีความเบียดเบียนบ้างกระทบเข้า ย่อม<br>
  เสวยเวทนาที่มีความเบียดเบียนบ้าง ไม่มีความเบียดเบียนบ้าง มีสุข<br>
  และทุกข์ระคนกันเหมือนมนุษย์ เทวดาบางพวก และเปรตบางพวก<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก</p>

<p class="nc">
  สังขารสูตรที่ ๓ จบ<br>
<br>
๔. พหุการสูตร<br>
  ว่าด้วยบุคคลที่มีอุปการะมาก</p>
<p>
  [๒๔] ภิกษุทั้งหลาย บุคคล ๓ จำพวกนี้มีอุปการะมากแก่บุคคล<br>
  บุคคล ๓ จำพวกไหนบ้าง คือ<br>
  ๑. บุคคลอาศัยบุคคลใดแล้ว นับถือพระพุทธเจ้าว่าเป็นที่พึ่งที่ระลึก นับถือ<br>
  พระธรรมว่าเป็นที่พึ่งที่ระลึก และนับถือพระสงฆ์ว่าเป็นที่พึ่งที่ระลึก<br>
  บุคคลนี้ชื่อว่ามีอุปการะมากแก่บุคคลนี้<br>
  ๒. บุคคลอาศัยบุคคลใดแล้วรู้ชัดตามความเป็นจริงว่า นี้ทุกข์ นี้ทุกข-<br>
  สมุทัย(เหตุเกิดทุกข์) นี้ทุกขนิโรธ(ความดับทุกข์) นี้ทุกขนิโรธคามินี-<br>
  ปฏิปทา(ข้อปฏิบัติให้ถึงความดับทุกข์) บุคคลนี้ชื่อว่ามีอุปการะมาก<br>
  แก่บุคคลนี้<br>
  ๓. บุคคลอาศัยบุคคลใดแล้วทำให้แจ้งเจโตวิมุตติ ปัญญาวิมุตติ อันไม่มี<br>
  อาสวะเพราะอาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน<br>
  บุคคลนี้ชื่อว่ามีอุปการะมากแก่บุคคลนี้<br>
  ภิกษุทั้งหลาย บุคคล ๓ จำพวกนี้แลชื่อว่ามีอุปการะมากแก่บุคคลนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๗๒ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๕. วชิรูปมสูตร</p>
<p>
  ภิกษุทั้งหลาย เรากล่าวว่า ไม่มีบุคคลอื่นนอกจากบุคคล ๓ จำพวกนี้ที่ชื่อว่า<br>
  เป็นผู้มีอุปการะมากแก่บุคคลนี้ การที่บุคคลนี้จะปฏิบัติตอบแทนแก่บุคคล ๓ จำพวก<br>
  นี้ด้วยการตอบแทน คือด้วยการกราบไหว้ การลุกรับ การประนมมือไหว้ การแสดง<br>
  ความเคารพ การให้ผ้านุ่งห่ม อาหาร ที่อยู่อาศัย และยารักษาโรค เรากล่าวว่า<br>
  มิใช่จะทำได้โดยง่าย</p>

<p class="nc">
  พหุการสูตรที่ ๔ จบ<br>
<br>
๕. วชิรูปมสูตร<br>
  ว่าด้วยบุคคลที่มีจิตเหมือนเพชร</p>
<p>
  [๒๕] ภิกษุทั้งหลาย บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. บุคคลที่มีจิตเหมือนแผลเก่า ๒. บุคคลที่มีจิตเหมือนฟ้าแลบ<br>
  ๓. บุคคลที่มีจิตเหมือนเพชร<br>
  บุคคลที่มีจิตเหมือนแผลเก่า เป็นอย่างไร<br>
  คือ บุคคลบางคนในโลกนี้เป็นคนมักโกรธ มากไปด้วยความคับแค้นใจ ถูกว่า<br>
  กล่าวแม้เพียงเล็กน้อยก็ขัดใจ โกรธเคือง พยาบาท ขึ้งเคียด แสดงอาการโกรธ<br>
  ขัดเคือง และไม่พอใจ เปรียบเหมือนแผลเก่าถูกไม้หรือกระเบื้องกระทบเข้า ย่อม<br>
  ให้เกิดความเจ็บปวดมากขึ้น แม้ฉันใด บุคคลบางคนในโลกนี้ก็ฉันนั้นเหมือนกันแล<br>
  เป็นคน มักโกรธ มากไปด้วยความคับแค้นใจ ถูกว่ากล่าวแม้เพียงเล็กน้อยก็ขัดใจ<br>
  โกรธเคือง พยาบาท ขึ้งเคียด แสดงอาการโกรธ ขัดเคือง และไม่พอใจ นี้เรียกว่า<br>
  บุคคลที่มีจิตเหมือนแผลเก่า<br>
  บุคคลที่มีจิตเหมือนฟ้าแลบ เป็นอย่างไร<br>
  คือ บุคคลบางคนในโลกนี้รู้ชัดตามความเป็นจริงว่า นี้ทุกข์ นี้ทุกขสมุทัย<br>
  นี้ทุกขนิโรธ นี้ทุกขนิโรธคามินีปฏิปทา เปรียบเหมือนคนมีตาดีเห็นรูปได้ในขณะ<br>
  ฟ้าแลบในเวลากลางคืนที่มืดมิด แม้ฉันใด บุคคลบางคนในโลกนี้ก็ฉันนั้นเหมือนกันแล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๗๓ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๖. เสวิตัพพสูตร</p>
<p>
  รู้ชัดตามความเป็นจริงว่า นี้ทุกข์ นี้ทุกขสมุทัย นี้ทุกขนิโรธ นี้ทุกขนิโรธคามินี-<br>
  ปฏิปทา นี้เรียกว่า บุคคลที่มีจิตเหมือนฟ้าแลบ<br>
  บุคคลที่มีจิตเหมือนเพชร๑ เป็นอย่างไร<br>
  คือ บุคคลบางคนในโลกนี้ทำให้แจ้งเจโตวิมุตติ ปัญญาวิมุตติ อันไม่มีอาสวะ<br>
  เพราะอาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน เปรียบเหมือนแก้วมณี<br>
  หรือหินบางชนิดที่เพชรจะทำลายไม่ได้ไม่มี แม้ฉันใด บุคคลบางคนในโลกนี้ก็ฉัน<br>
  นั้นเหมือนกันแล ... เพราะอาสวะสิ้นไปด้วยปัญญาอันยิ่งเองเข้าถึงอยู่ในปัจจุบัน
  นี้<br>
  เรียกว่า บุคคลที่มีจิตเหมือนเพชร<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก</p>

<p class="nc">
  วชิรูปมสูตรที่ ๕ จบ<br>
<br>
๖. เสวิตัพพสูตร<br>
  ว่าด้วยบุคคลที่ควรคบ</p>
<p>
  [๒๖] ภิกษุทั้งหลาย บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. บุคคลที่ไม่ควรเสพ ไม่ควรคบ ไม่ควรเข้าไปนั่งใกล้<br>
  ๒. บุคคลที่ควรเสพ ควรคบ ควรเข้าไปนั่งใกล้<br>
  ๓. บุคคลที่ควรสักการะ เคารพแล้วจึงเสพ คบ เข้าไปนั่งใกล้<br>
  บุคคลที่ไม่ควรเสพ ไม่ควรคบ ไม่ควรเข้าไปนั่งใกล้ เป็นอย่างไร<br>
  คือ บุคคลบางคนในโลกนี้ต่ำทรามกว่าตนในด้านศีล สมาธิ ปัญญา บุคคล<br>
  เช่นนี้ ไม่ควรเสพ ไม่ควรคบ ไม่ควรเข้าไปนั่งใกล้ นอกจากจะเมตตาอนุเคราะห์<br>
  บุคคลที่ควรเสพ ควรคบ ควรเข้าไปนั่งใกล้ เป็นอย่างไร</p>
<p class="footer">เชิงอรรถ :<br>
  ๑ จิตเหมือนเพชร หมายถึงจิตที่มีความแข็งแกร่ง สามารถกำจัดมูลรากแห่งกิเลสทั้งหลาย
  (องฺ.ติก.อ.<br>
  ๒/๒๕/๑๐๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๗๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๗. ชิคุจฉิตัพพสูตร</p>
<p>
  คือ บุคคลบางคนในโลกนี้เสมอตนในด้านศีล สมาธิ ปัญญา บุคคลเช่นนี้<br>
  ควรเสพ ควรคบ ควรเข้าไปนั่งใกล้ ข้อนั้นเพราะเหตุไร เพราะการสนทนาเกี่ยวกับศีล<br>
  สมาธิ ปัญญา จักมีแก่เราทั้งหลายผู้ถึงความเสมอกันในด้านศีล สมาธิ ปัญญา<br>
  การสนทนาของเราทั้งหลายนั้นจักดำเนินไปได้ และจักเป็นความสำราญ<br>
  เพราะเหตุนั้น บุคคลเช่นนี้จึงควรเสพ ควรคบ ควรเข้าไปนั่งใกล้<br>
  บุคคลที่ควรสักการะ เคารพ แล้วจึงเสพ คบ เข้าไปนั่งใกล้ เป็นอย่างไร<br>
  คือ บุคคลบางคนในโลกนี้เหนือกว่าตนในด้านศีล สมาธิ ปัญญา บุคคลเช่นนี้<br>
  ควรสักการะ เคารพแล้วจึงเสพ คบ เข้าไปนั่งใกล้ ข้อนั้นเพราะเหตุไร เพราะบุคคล<br>
  เช่นนี้คิดว่า จักบำเพ็ญสีลขันธ์(กองศีล) สมาธิขันธ์(กองสมาธิ) ปัญญาขันธ์(กอง<br>
  ปัญญา)ที่ยังไม่บริบูรณ์ให้บริบูรณ์ หรือจักอนุเคราะห์สีลขันธ์ สมาธิขันธ์ ปัญญาขันธ์<br>
  ที่บริบูรณ์ด้วยปัญญาในที่นั้น ๆ<br>
  เพราะเหตุนั้น บุคคลเช่นนี้จึงควรสักการะ เคารพแล้วจึงเสพ คบ เข้าไปนั่งใกล้<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก<br>
  บุคคลคบผู้ต่ำทรามย่อมพลอยต่ำทรามไปด้วย<br>
  แต่คบผู้ที่เสมอกันย่อมไม่เสื่อมในกาลไหน ๆ<br>
  คบผู้ที่สูงกว่าย่อมเด่นขึ้นทันตาเห็น<br>
  เพราะฉะนั้นจึงควรคบผู้ที่สูงกว่าตน</p>

<p class="nc">
  เสวิตัพพสูตรที่ ๖ จบ<br>
<br>
๗. ชิคุจฉิตัพพสูตร<br>
  ว่าด้วยบุคคลที่ควรรังเกียจ</p>
<p>
  [๒๗] ภิกษุทั้งหลาย บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. บุคคลที่ควรรังเกียจ ไม่ควรเสพ ไม่ควรคบ ไม่ควรเข้าไปนั่งใกล้<br>
  ๒. บุคคลที่ควรวางเฉย ไม่ควรเสพ ไม่ควรคบ ไม่ควรเข้าไปนั่งใกล้<br>
  ๓. บุคคลที่ควรเสพ ควรคบ ควรเข้าไปนั่งใกล้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๗๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๗. ชิคุจฉิตัพพสูตร</p>
<p>
  บุคคลที่ควรรังเกียจ ไม่ควรเสพ ไม่ควรคบ ไม่ควรเข้าไปนั่งใกล้ เป็นอย่างไร<br>
  คือ บุคคลบางคนในโลกนี้เป็นคนทุศีล มีธรรมเลวทราม ไม่สะอาด มีความ<br>
  ประพฤติที่น่ารังเกียจ มีการงานปกปิด ไม่ใช่สมณะ แต่ปฏิญญาว่าเป็นสมณะ ไม่<br>
  ใช่พรหมจารี แต่ปฏิญญาว่าเป็นพรหมจารี๑ เน่าภายใน ชุ่มด้วยราคะ เป็นเหมือน<br>
  หยากเยื่อ บุคคลเช่นนี้ควรรังเกียจ ไม่ควรเสพ ไม่ควรคบ ไม่ควรเข้าไปนั่งใกล้ ข้อนั้น<br>
  เพราะเหตุไร เพราะคนทั่วไปแม้จะไม่ได้ตามอย่างบุคคลเช่นนี้ แต่กิตติศัพท์อันชั่ว<br>
  ของเขาก็กระฉ่อนไปว่า คนคบมิตรชั่ว คบสหายชั่ว คบเพื่อนชั่ว เปรียบเหมือน<br>
  งูที่จมอยู่ในคูถ แม้จะไม่กัดใคร ๆ ก็จริง แต่ก็ทำเขาให้เปื้อนได้ แม้ฉันใด คน<br>
  ทั่วไปก็ฉันนั้นเหมือนกัน แม้จะไม่ได้ตามอย่างบุคคลเช่นนี้ แต่กิตติศัพท์อันชั่วของ<br>
  เขาก็กระฉ่อนไปว่า คนคบมิตรชั่ว คบสหายชั่ว คบเพื่อนชั่ว<br>
  เพราะเหตุนั้น บุคคลเช่นนี้จึงควรรังเกียจ ไม่ควรเสพ ไม่ควรคบ ไม่ควร<br>
  เข้าไปนั่งใกล้<br>
  บุคคลที่ควรวางเฉย ไม่ควรเสพ ไม่ควรคบ ไม่ควรเข้าไปนั่งใกล้ เป็นอย่างไร<br>
  คือ บุคคลบางคนในโลกนี้เป็นคนมักโกรธ มากไปด้วยความคับแค้นใจ ถูกว่า<br>
  กล่าวแม้เพียงเล็กน้อยก็ขัดใจ โกรธเคือง พยาบาท ขึ้งเคียด แสดงอาการโกรธ<br>
  ขัดเคือง และไม่พอใจ<br>
  เปรียบเหมือนแผลเก่าถูกไม้หรือกระเบื้องกระทบเข้าย่อมทำให้เกิดความเจ็บปวด<br>
  มากขึ้น แม้ฉันใด บุคคลบางคนในโลกนี้ก็ฉันนั้นเหมือนกันแล เป็นคนมักโกรธ มาก<br>
  ไปด้วยความคับแค้นใจ ถูกว่ากล่าวแม้เพียงเล็กน้อยก็ขัดใจ โกรธเคือง พยาบาท<br>
  ขึ้งเคียด แสดงอาการโกรธ ขัดเคือง และไม่พอใจ<br>
  เปรียบเหมือนถ่านไม้มะพลับถูกไม้หรือกระเบื้องกระทบเข้าย่อมปะทุเกินประมาณ<br>
  แม้ฉันใด บุคคลบางคนในโลกนี้ก็ฉันนั้นเหมือนกันแล เป็นคนมักโกรธ มากไปด้วย<br>
  ความคับแค้นใจ ถูกว่ากล่าวแม้เพียงเล็กน้อยก็ขัดใจ โกรธเคือง พยาบาท ขึ้งเคียด<br>
  แสดงอาการโกรธ ขัดเคือง และไม่พอใจ</p>
<p class="footer">เชิงอรรถ :<br>
  ๑ ดูเชิงอรรถที่ ๑ ข้อ ๑๓ ติกนิบาต หน้า ๑๕๓ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๗๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๘. คูถภาณีสูตร</p>
<p>
  เปรียบเหมือนหลุมคูถถูกไม้หรือกระเบื้องกระทบเข้าย่อมส่งกลิ่นเหม็นรุนแรงขึ้น<br>
  แม้ฉันใด บุคคลบางคนในโลกนี้ก็ฉันนั้นเหมือกันแล เป็นคนมักโกรธ มากไปด้วย<br>
  ความคับแค้นใจ ถูกว่ากล่าวแม้เพียงเล็กน้อยก็ขัดใจ โกรธเคือง พยาบาท ขึ้งเคียด<br>
  แสดงอาการโกรธ ขัดเคือง และไม่พอใจ<br>
  บุคคลเช่นนี้ควรวางเฉย ไม่ควรเสพ ไม่ควรคบ ไม่ควรเข้าไปนั่งใกล้ ข้อนั้น<br>
  เพราะเหตุไร เพราะว่าบุคคลนั้นอาจด่าเราบ้าง บริภาษเราบ้าง ทำเราให้ฉิบหายบ้าง<br>
  เพราะเหตุนั้น บุคคลเช่นนี้จึงควรวางเฉย ไม่ควรเสพ ไม่ควรคบ ไม่ควร<br>
  เข้าไปนั่งใกล้<br>
  บุคคลที่ควรเสพ ควรคบ ควรเข้าไปนั่งใกล้ เป็นอย่างไร<br>
  คือ บุคคลบางคนในโลกนี้มีศีล มีธรรมงาม บุคคลเช่นนี้ควรเสพ ควรคบ<br>
  ควรเข้าไปนั่งใกล้ ข้อนั้นเพราะเหตุไร เพราะว่าคนทั่วไปแม้จะไม่ได้ตามอย่างบุคคล<br>
  เช่นนี้ แต่กิตติศัพท์อันงามของเขาก็ขจรไปว่า คนคบมิตรดี คบสหายดี คบเพื่อนดี<br>
  เพราะเหตุนั้น บุคคลเช่นนี้จึงควรเสพ ควรคบ ควรเข้าไปนั่งใกล้<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก<br>
  บุคคลคบผู้ต่ำทรามย่อมพลอยต่ำทรามไปด้วย<br>
  แต่คบผู้ที่เสมอกันย่อมไม่เสื่อมในกาลไหน ๆ<br>
  คบผู้ที่สูงกว่าย่อมเด่นขึ้นทันตาเห็น<br>
  เพราะฉะนั้นจึงควรคบผู้ที่สูงกว่าตน</p>

<p class="nc">
  ชิคุจฉิตัพพสูตรที่ ๗ จบ<br>
<br>
๘. คูถภาณีสูตร<br>
  ว่าด้วยบุคคลผู้พูดภาษาคูถ</p>
<p>
  [๒๘] ภิกษุทั้งหลาย บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวก ไหนบ้าง คือ<br>
  ๑. บุคคลผู้พูดภาษาคูถ ๒. บุคคลผู้พูดภาษาดอกไม้<br>
  ๓. บุคคลผู้พูดภาษาน้ำผึ้ง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๗๗ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๙. อันธสูตร</p>
<p>
  บุคคลผู้พูดภาษาคูถ เป็นอย่างไร<br>
  คือ บุคคลบางคนในโลกนี้อยู่ในสภา อยู่ในบริษัท อยู่ท่ามกลางหมู่ญาติ<br>
  อยู่ท่ามกลางหมู่ทหาร หรืออยู่ท่ามกลางราชสำนัก ถูกเขาอ้างเป็นพยานซักถามว่า<br>
  ท่านรู้สิ่งใด จงกล่าวสิ่งนั้น บุคคลนั้นไม่รู้ก็กล่าวว่า รู้ หรือรู้ก็กล่าวว่า
  ไม่รู้<br>
  ไม่เห็นก็กล่าวว่า เห็น หรือเห็นก็กล่าวว่า ไม่เห็น กล่าวเท็จทั้งที่รู้เพราะตน<br>
  เป็นเหตุบ้าง เพราะบุคคลอื่นเป็นเหตุบ้าง เพราะเหตุคือเห็นแก่อามิสเล็กน้อยบ้าง<br>
  ด้วยประการฉะนี้ นี้เรียกว่า บุคคลผู้พูดภาษาคูถ<br>
  บุคคลผู้พูดภาษาดอกไม้ เป็นอย่างไร<br>
  คือ บุคคลบางคนในโลกนี้อยู่ในสภา อยู่ในบริษัท อยู่ท่ามกลางหมู่ญาติ<br>
  อยู่ท่ามกลางหมู่ทหาร หรืออยู่ท่ามกลางราชสำนัก ถูกเขาอ้างเป็นพยานซักถามว่า<br>
  ท่านรู้สิ่งใด จงกล่าวสิ่งนั้น บุคคลนั้นไม่รู้ก็กล่าวว่า ไม่รู้ หรือรู้ก็กล่าวว่า
  รู้<br>
  ไม่เห็นก็กล่าวว่า ไม่เห็น หรือเห็นก็กล่าวว่า เห็น ไม่กล่าวเท็จทั้งที่รู้เพราะตน<br>
  เป็นเหตุบ้าง เพราะบุคคลอื่นเป็นเหตุบ้าง เพราะเหตุคือเห็นแก่อามิสเล็กน้อยบ้าง<br>
  ด้วยประการฉะนี้ นี้เรียกว่า บุคคลผู้พูดภาษาดอกไม้<br>
  บุคคลผู้พูดภาษาน้ำผึ้ง เป็นอย่างไร<br>
  คือ บุคคลบางคนในโลกนี้ละเว้นขาดจากการพูดคำหยาบ คือพูดแต่คำที่ไม่มี<br>
  โทษ ไพเราะ น่ารัก จับใจ เป็นคำของชาวเมือง คนส่วนมากรักใคร่พอใจ นี้เรียกว่า<br>
  บุคคลผู้พูดภาษาน้ำผึ้ง<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก</p>

<p class="nc">
  คูถภาณีสูตรที่ ๘ จบ<br>
<br>
๙. อันธสูตร<br>
  ว่าด้วยบุคคลตาบอด</p>
<p>
  [๒๙] ภิกษุทั้งหลาย บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวก ไหนบ้าง คือ<br>
  ๑. บุคคลตาบอด ๒. บุคคลตาเดียว<br>
  ๓. บุคคลสองตา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๗๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๙. อันธสูตร</p>
<p>
  บุคคลตาบอด เป็นอย่างไร<br>
  คือ บุคคลบางคนในโลกนี้ไม่มีนัยน์ตา๑ เป็นเหตุให้ได้โภคทรัพย์ที่ยังไม่ได้ หรือ<br>
  ทำโภคทรัพย์ที่ได้แล้วให้เพิ่มพูน และเขาไม่มีนัยน์ตาเป็นเครื่องรู้ธรรมที่เป็นกุศลและ<br>
  อกุศล รู้ธรรมที่มีโทษและไม่มีโทษ รู้ธรรมที่เลวและประณีต รู้ธรรมที่มีส่วนเปรียบ<br>
  ด้วยธรรมฝ่ายดำและธรรมฝ่ายขาว นี้เรียกว่า บุคคลตาบอด<br>
  บุคคลตาเดียว เป็นอย่างไร<br>
  คือ บุคคลบางคนในโลกนี้มีนัยน์ตาเป็นเหตุให้ได้โภคทรัพย์ที่ยังไม่ได้ หรือทำ<br>
  โภคทรัพย์ที่ได้แล้วให้เพิ่มพูน แต่เขาไม่มีนัยน์ตาเป็นเครื่องรู้ธรรมที่เป็นกุศลและ<br>
  อกุศล รู้ธรรมที่มีโทษและไม่มีโทษ รู้ธรรมที่เลวและประณีต รู้ธรรมที่มีส่วนเปรียบ<br>
  ด้วยธรรมฝ่ายดำและธรรมฝ่ายขาว นี้เรียกว่า บุคคลตาเดียว<br>
  บุคคลสองตา เป็นอย่างไร<br>
  คือ บุคคลบางคนในโลกนี้มีนัยน์ตาเป็นเหตุให้ได้โภคทรัพย์ที่ยังไม่ได้ หรือทำ<br>
  โภคทรัพย์ที่ได้แล้วให้เพิ่มพูน และเขามีนัยน์ตาเป็นเครื่องรู้ธรรมที่เป็นกุศลและ<br>
  อกุศล รู้ธรรมที่มีโทษและไม่มีโทษ รู้ธรรมที่เลวและประณีต รู้ธรรมที่มีส่วนเปรียบ<br>
  ด้วยธรรมฝ่ายดำและธรรมฝ่ายขาว นี้เรียกว่า บุคคลสองตา<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก<br>
  โภคทรัพย์อย่างนั้นไม่มีแก่บุคคลตาบอด<br>
  และบุคคลตาบอดย่อมไม่ทำบุญ<br>
  โทษเคราะห์ย่อมมีแก่บุคคลตาบอด<br>
  ผู้มีนัยน์ตาเสียในโลกทั้งสอง<br>
  ในกาลต่อมา เราได้กล่าวถึงบุคคลตาเดียวนี้ไว้<br>
  ก็บุคคลตาเดียวหมกมุ่นกับธรรมและอธรรม<br>
  แสวงหาโภคทรัพย์ด้วยการคดโกงและการพูดเท็จ<br>
  อันเป็นการลักขโมยทั้งสองอย่าง</p>
<p class="footer">เชิงอรรถ :<br>
  ๑ นัยน์ตา ในที่นี้หมายถึงปัญญาจักษุ (องฺ.ติก.อ. ๒/๒๙/๑๐๗)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๗๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๑๐. อวกุชชสูตร</p>
<p>
  ก็มาณพผู้เป็นกามโภคีบุคคล<br>
  เป็นคนฉลาดที่จะรวบรวมโภคทรัพย์<br>
  เขาเป็นคนตาเดียวจากโลกนี้ไปสู่นรกย่อมเดือดร้อน<br>
  ส่วนบุคคลสองตา<br>
  เรากล่าวว่าเป็นบุคคลผู้ประเสริฐที่สุด <br>
  เขาให้ทรัพย์ที่ตนได้มาด้วยความหมั่นเป็นทาน<br>
  จากโภคทรัพย์ที่ตนหาได้โดยชอบธรรม<br>
  มีความดำริประเสริฐ มีจิตใจไม่วอกแวก<br>
  ย่อมเข้าถึงฐานะที่เจริญซึ่งไปแล้วไม่เศร้าโศก<br>
  บุคคลควรเว้นให้ห่างไกลจากบุคคลตาบอดและบุคคลตาเดียว<br>
  แต่ควรคบบุคคลสองตาที่ประเสริฐที่สุด</p>

<p class="nc">
  อันธสูตรที่ ๙ จบ<br>
<br>
๑๐. อวกุชชสูตร<br>
  ว่าด้วยบุคคลมีปัญญาเหมือนหม้อคว่ำ</p>
<p>
  [๓๐] ภิกษุทั้งหลาย บุคคล ๓ จำพวกนี้มีปรากฏอยู่ในโลก<br>
  บุคคล ๓ จำพวกไหนบ้าง คือ<br>
  ๑. บุคคลมีปัญญาเหมือนหม้อคว่ำ ๒. บุคคลมีปัญญาเหมือนชายพก<br>
  ๓. บุคคลมีปัญญากว้างขวาง(เหมือนหม้อหงาย)<br>
  บุคคลมีปัญญาเหมือนหม้อคว่ำ เป็นอย่างไร<br>
  คือ บุคคลบางคนในโลกนี้ไปวัดเป็นประจำเพื่อฟังธรรมในสำนักภิกษุทั้งหลาย<br>
  ภิกษุทั้งหลายแสดงธรรมมีความงามในเบื้องต้น มีความงามในท่ามกลาง และมีความ<br>
  งามในที่สุด ประกาศพรหมจรรย์๑พร้อมทั้งอรรถและพยัญชนะบริสุทธิ์บริบูรณ์ครบถ้วน</p>
<p class="footer">เชิงอรรถ :<br>
  ๑ พรหมจรรย์ ในที่นี้หมายถึงอริยมรรคมีองค์ ๘ ซึ่งรวมอยู่ในไตรสิกขา คือ ศีล สมาธิ
  และปัญญาอันเป็น<br>
  ความประพฤติประเสริฐ (องฺ.ติก.อ. ๒/๓๐/๑๐๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๘๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๑๐. อวกุชชสูตร</p>
<p>
  แก่เขา เขานั่งตรงที่นั้น จำเบื้องต้น ท่ามกลาง และที่สุดแห่งกถานั้นไม่ได้ แม้<br>
  ลุกจากที่นั้นแล้วก็จำเบื้องต้น ท่ามกลาง และที่สุดของกถานั้นไม่ได้ เปรียบเหมือน<br>
  หม้อคว่ำที่เขาเทน้ำลงไป น้ำย่อมไหลราดไป ไม่ขังอยู่แม้ฉันใด บุคคลบางคนในโลก<br>
  นี้ก็ฉันนั้นเหมือนกันแล ไปวัดเป็นประจำเพื่อฟังธรรมในสำนักภิกษุทั้งหลาย ภิกษุ<br>
  ทั้งหลายแสดงธรรมมีความงามในเบื้องต้น มีความงามในท่ามกลาง และมีความงาม<br>
  ในที่สุด ประกาศพรหมจรรย์พร้อมทั้งอรรถและพยัญชนะบริสุทธิ์บริบูรณ์ครบถ้วน<br>
  แก่เขา เขานั่งตรงที่นั้น จำเบื้องต้น ท่ามกลาง และที่สุดแห่งกถานั้นก็ไม่ได้
  แม้<br>
  ลุกจากที่นั้นแล้วก็ยังจำเบื้องต้น ท่ามกลาง และที่สุดแห่งกถานั้นไม่ได้ นี้เรียกว่า<br>
  บุคคลมีปัญญาเหมือนหม้อคว่ำ<br>
  บุคคลมีปัญญาเหมือนชายพก เป็นอย่างไร<br>
  คือ บุคคลบางคนในโลกนี้ไปวัดเป็นประจำเพื่อฟังธรรมในสำนักภิกษุทั้งหลาย<br>
  ภิกษุทั้งหลายแสดงธรรมมีความงามในเบื้องต้น มีความงามในท่ามกลาง และมีความ<br>
  งามในที่สุด ประกาศพรหมจรรย์พร้อมทั้งอรรถและพยัญชนะบริสุทธิ์บริบูรณ์ครบถ้วน<br>
  แก่เขา เขานั่งตรงที่นั้น จำเบื้องต้น ท่ามกลาง และที่สุดแห่งกถานั้นได้ แต่ลุกจาก<br>
  ที่นั้นแล้วก็จำเบื้องต้น ท่ามกลาง และที่สุดแห่งกถานั้นไม่ได้ เปรียบเหมือนบุรุษเก็บ<br>
  ของเคี้ยวต่าง ๆ คือ งา ข้าวสาร ขนมต้ม พุทราไว้ที่ชายพก บุรุษนั้นเมื่อลุกจากที่<br>
  นั้นพึงทำเรี่ยราดเพราะเผลอสติแม้ฉันใด บุคคลบางคนในโลกนี้ก็ฉันนั้นเหมือนกันแล<br>
  ไปวัดเป็นประจำเพื่อฟังธรรมในสำนักภิกษุทั้งหลาย ภิกษุทั้งหลายแสดงธรรมมีความ<br>
  งามในเบื้องต้น มีความงามในท่ามกลาง และมีความงามในที่สุด ประกาศพรหมจรรย์<br>
  พร้อมทั้งอรรถและพยัญชนะบริสุทธิ์บริบูรณ์ครบถ้วนแก่เขา เขานั่งตรงที่นั้น จำ<br>
  เบื้องต้น ท่ามกลาง และที่สุดแห่งกถานั้นได้ แต่ลุกจากที่นั้นแล้ว ก็จำเบื้องต้น<br>
  ท่ามกลาง และที่สุดแห่งกถานั้นไม่ได้ นี้เรียกว่า บุคคลมีปัญญาเหมือนชายพก<br>
  บุคคลมีปัญญากว้างขวาง เป็นอย่างไร<br>
  คือ บุคคลบางคนในโลกนี้ไปวัดเป็นประจำเพื่อฟังธรรมในสำนักภิกษุทั้งหลาย<br>
  ภิกษุทั้งหลายแสดงธรรมมีความงามในเบื้องต้น มีความงามในท่ามกลาง และมีความ<br>
  งามในที่สุด ประกาศพรหมจรรย์พร้อมทั้งอรรถและพยัญชนะบริสุทธิ์บริบูรณ์ครบถ้วน<br>
  แก่เขา เขานั่งตรงที่นั้น จำเบื้องต้น ท่ามกลาง และที่สุดแห่งกถานั้นได้ แม้ลุกจากที่<br>
  นั้นแล้วก็ยังจำเบื้องต้น ท่ามกลาง และที่สุดแห่งกถานั้นได้ เปรียบเหมือนหม้อหงาย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๘๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๓. ปุคคลวรรค ๑๐. อวกุชชสูตร</p>
<p>
  ที่เขาเทน้ำลงไป น้ำย่อมขังอยู่ไม่ไหลราดไป แม้ฉันใด บุคคลบางคนในโลกนี้ก็ฉันนั้น<br>
  เหมือนกันแล ไปวัดเป็นประจำเพื่อฟังธรรมในสำนักภิกษุทั้งหลาย ภิกษุทั้งหลาย<br>
  แสดงธรรมมีความงามในเบื้องต้น มีความงามในท่ามกลาง และมีความงามในที่สุด<br>
  ประกาศพรหมจรรย์พร้อมอรรถและพยัญชนะบริสุทธิ์บริบูรณ์ครบถ้วนแก่เขา เขานั่ง<br>
  ตรงที่นั้น จำเบื้องต้น ท่ามกลาง และที่สุดแห่งกถานั้นได้ แม้ลุกจากที่นั้นแล้วก็ยัง<br>
  จำเบื้องต้น ท่ามกลาง และที่สุดแห่งกถานั้นได้ นี้เรียกว่า บุคคลมีปัญญากว้างขวาง<br>
  ภิกษุทั้งหลาย บุคคล ๓ จำพวกนี้แลมีปรากฏอยู่ในโลก<br>
  บุคคลมีปัญญาเหมือนหม้อคว่ำ<br>
  เป็นคนเขลา ไม่มีปัญญาสำหรับพิจารณา<br>
  บุคคลเช่นนั้นแม้จะหมั่นไปในสำนักภิกษุทั้งหลาย<br>
  ก็ไม่อาจเล่าเรียนเบื้องต้น ท่ามกลาง และที่สุดแห่งกถาได้<br>
  เพราะเขาไม่มีปัญญา<br>
  บุคคลมีปัญญาเหมือนชายพก<br>
  เรากล่าวว่า ดีกว่าบุคคลที่มีปัญญาเหมือนหม้อคว่ำ<br>
  บุคคลเช่นนั้นแม้หมั่นไปในสำนักภิกษุทั้งหลาย<br>
  นั่งตรงที่นั้นเรียนเบื้องต้น ท่ามกลาง และที่สุดแห่งกถา<br>
  ครั้นลุกขึ้นแล้วก็กำหนดรู้พยัญชนะไม่ได้<br>
  เพราะพยัญชนะที่เขาเรียนแล้วเลอะเลือนไป<br>
  ส่วนบุคคลมีปัญญากว้างขวาง<br>
  เรากล่าวว่า ดีกว่าบุคคลที่มีปัญญาเหมือนชายพก<br>
  บุคคลเช่นนั้นหมั่นไปในสำนักภิกษุทั้งหลาย<br>
  นั่งตรงที่นั้นเรียนเบื้องต้น ท่ามกลาง และที่สุดแห่งกถานั้น<br>
  จำพยัญชนะได้ มีความดำริประเสริฐ<br>
  มีจิตใจไม่วอกแวก ปฏิบัติธรรมสมควรแก่ธรรม<br>
  พึงทำที่สุดแห่งทุกข์ได้</p>
<p class="nc">
  อวกุชชสูตรที่ ๑๐ จบ<br>
  ปุคคลวรรคที่ ๓ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๘๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๑. สพรหมกสูตร<br>
<br>
  รวมพระสูตรที่มีในวรรคนี้ คือ<br>
  <br>
   ๑. สวิฏฐสูตร   ๒. คิลานสูตร<br>
   ๓. สังขารสูตร  ๔. พหุการสูตร<br>
   ๕. วชิรูปมสูตร  ๖. เสวิตัพพสูตร<br>
   ๗. ชิคุจฉิตัพพสูตร  ๘. คูถภาณีสูตร<br>
   ๙. อันธสูตร ๑๐. อวกุชชสูตร<br>
  <br>
  ๔. เทวทูตวรรค<br>
  หมวดว่าด้วยเทวทูต<br>
  ๑. สพรหมกสูตร<br>
  ว่าด้วยสกุลที่มีพรหม</p>
<p>
  [๓๑] พระผู้มีพระภาคตรัสว่า ภิกษุทั้งหลาย บุตรของสกุลใดบูชาบิดามารดา<br>
  ในเรือนตน สกุลนั้นชื่อว่ามีพรหม บุตรของสกุลใดบูชาบิดามารดาในเรือนตน สกุล<br>
  นั้นชื่อว่ามีบุรพาจารย์ บุตรของสกุลใดบูชาบิดามารดาในเรือนตน สกุลนั้นชื่อว่ามี<br>
  อาหุไนยบุคคล<br>
  คำว่า พรหม นี้เป็นชื่อของบิดามารดา คำว่า บุรพาจารย์ นี้เป็นชื่อของ<br>
  บิดามารดา คำว่า อาหุไนยบุคคล นี้เป็นชื่อของบิดามารดา ข้อนั้นเพราะเหตุไร<br>
  เพราะบิดามารดามีอุปการะมาก บำรุงเลี้ยง แสดงโลกนี้แก่บุตร<br>
  บิดามารดาผู้อนุเคราะห์ประชา<br>
  ท่านเรียกว่า พรหม บุรพาจารย์<br>
  และอาหุไนยบุคคลของบุตร<br>
  เพราะเหตุนั้น บัณฑิตพึงนมัสการ<br>
  และสักการะบิดามารดานั้นด้วยข้าว น้ำ ผ้า ที่นอน<br>
  การอบกลิ่น การให้อาบน้ำ และการล้างเท้า<br>
  เพราะการปรนนิบัติบิดามารดานั้น<br>
  บัณฑิตจึงสรรเสริญในโลกนี้เอง<br>
  เขาตายไปแล้วย่อมบันเทิงในสวรรค์</p>
<p class="nc">
  สพรหมกสูตรที่ ๑ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๘๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๒. อานันทสูตร<br>
<br>
  ๒. อานันทสูตร<br>
  ว่าด้วยพระอานนท์ทูลถามพระผู้มีพระภาค</p>
<p>
  [๓๒] ครั้งนั้น ท่านพระอานนท์เข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควร ได้ทูลถามพระผู้มีพระภาคดังนี้ว่า<br>
  ข้าแต่พระองค์ผู้เจริญ การที่ภิกษุได้สมาธิอย่างที่ไม่ต้องมีอหังการ๑(การถือว่า<br>
  เป็นเรา) มมังการ๒(การถือว่าเป็นของเรา) และมานานุสัย(กิเลสนอนเนื่องคือความ<br>
  ถือตัว) ทั้งในกายที่มีวิญญาณนี้ และในนิมิตภายนอกทั้งปวง๓ และการที่ภิกษุผู้เข้าถึง<br>
  เจโตวิมุตติ ปัญญาวิมุตติไม่มีอหังการ มมังการ และมานานุสัยอยู่ พึงมีได้หรือหนอ<br>
  พระผู้มีพระภาคตรัสตอบว่า อานนท์ การที่ภิกษุได้สมาธิอย่างที่ไม่ต้องมี<br>
  อหังการ มมังการและมานานุสัยทั้งในกายที่มีวิญญาณนี้ และในนิมิตภายนอก<br>
  ทั้งปวง และการที่ภิกษุผู้เข้าถึงเจโตวิมุตติ ปัญญาวิมุตติไม่มีอหังการ มมังการ
  และ<br>
  มานานุสัยอยู่ พึงมีได้<br>
  ท่านพระอานนท์ทูลถามว่า การที่ภิกษุได้สมาธิอย่างที่ไม่ต้องมีอหังการ<br>
  มมังการ และมานานุสัยทั้งในกายที่มีวิญญาณนี้ และในนิมิตภายนอกทั้งปวง และ<br>
  การที่ภิกษุผู้เข้าถึงเจโตวิมุตติ ปัญญาวิมุตติ ไม่มีอหังการ มมังการ และมานานุสัย<br>
  อยู่ พึงมีได้อย่างไร พระพุทธเจ้าข้า<br>
  พระผู้มีพระภาตรัสตอบว่า อานนท์ ภิกษุในธรรมวินัยนี้มีความคิดอย่างนี้ว่า<br>
  ธรรมชาตินั่นสงบ นั่นประณีต คือความสงบสังขารทั้งปวง ความสละคืนอุปธิทั้งปวง<br>
  ความสิ้นตัณหา ความคลายกำหนัด ความดับทุกข์ นิพพาน อานนท์ การที่ภิกษุ<br>
  ได้สมาธิอย่างที่ไม่ต้องมีอหังการ มมังการ และมานานุสัยทั้งในกายที่มีวิญญาณนี้<br>
  และในนิมิตภายนอกทั้งปวง และการที่ภิกษุผู้เข้าถึงเจโตวิมุตติ ปัญญาวิมุตติไม่มี<br>
  อหังการ มมังการ และมานานุสัยอยู่ พึงมีได้อย่างนี้แล</p>
<p class="footer">เชิงอรรถ :<br>
  ๑ อหังการ หมายถึงทิฏฐิ (องฺ.ติก.อ. ๒/๓๒/๑๑๓)<br>
  ๒ มมังการ หมายถึงตัณหา (องฺ.ติก.อ. ๒/๓๒/๑๑๓)<br>
  ๓ นิมิตภายนอกทั้งปวง ในที่นี้หมายถึงรูป เสียง กลิ่น รส โผฏฐัพพะ (องฺ.ติก.อ.
  ๒/๓๒/๑๑๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๘๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๓. สารีปุตตสูตร</p>
<p>
  อานนท์ เราหมายเอาเช่นนี้จึงกล่าวไว้ในปุณณกปัญหาในปารายนวรรค ดังนี้ว่า<br>
  บุคคลใดรู้อัตภาพของผู้อื่นและของตนในโลก<br>
  ไม่มีกิเลสเป็นเหตุให้หวั่นไหวในโลกไหน ๆ<br>
  เรากล่าวว่าบุคคลนั้นเป็นผู้สงบ<br>
  ไม่มีกิเลสทำให้จิตมัวหมอง ไม่มีกิเลสกระทบจิต<br>
  ไม่มีความทะเยอทะยาน ข้ามพ้นชาติและชราได้แล้ว</p>

<p class="nc">
  อานันทสูตรที่ ๒ จบ<br>
<br>
๓. สารีปุตตสูตร<br>
  ว่าด้วยพระสารีบุตรกราบทูลพระผู้มีพระภาค</p>
<p>
  [๓๓] ครั้งนั้น ท่านพระสารีบุตรเข้าไปเฝ้าพระผู้มีพระภาคถึงที่ประทับ ถวาย<br>
  อภิวาทแล้วนั่ง ณ ที่สมควร พระผู้มีพระภาคจึงได้ตรัสกับท่านพระสารีบุตรดังนี้ว่า<br>
  สารีบุตร เราแสดงธรรมโดยย่อก็ได้ เราแสดงธรรมโดยพิสดารก็ได้ เรา<br>
  แสดงธรรมทั้งโดยย่อและโดยพิสดารก็ได้ แต่บุคคลผู้รู้ทั่วถึงธรรมหาได้ยาก<br>
  ท่านพระสารีบุตรกราบทูลว่า ข้าแต่พระผู้มีพระภาค บัดนี้เป็นกาล ข้าแต่<br>
  พระสุคต บัดนี้เป็นเวลาที่พระผู้มีพระภาคพึงแสดงธรรมโดยย่อ พึงแสดงธรรมโดย<br>
  พิสดาร พึงแสดงธรรมทั้งโดยย่อและโดยพิสดาร จักมีผู้รู้ทั่วถึงธรรมได้<br>
  พระผู้มีพระภาคตรัสว่า สารีบุตร เพราะเหตุนั้นแล เธอทั้งหลายพึงสำเหนียก<br>
  อย่างนี้ว่า จักไม่มีอหังการ มมังการ และมานานุสัยทั้งในกายที่มีวิญญาณนี้ และ<br>
  ในนิมิตภายนอกทั้งปวง และเราทั้งหลายจักเข้าถึงเจโตวิมุตติ ปัญญาวิมุตติไม่มี<br>
  อหังการ มมังการ และมานานุสัยอยู่ เธอทั้งหลายพึงสำเหนียกอย่างนี้แล<br>
  เพราะภิกษุไม่มีอหังการ มมังการ และมานานุสัยทั้งในกายที่มีวิญญาณนี้และ<br>
  ในนิมิตภายนอกทั้งปวง และเพราะภิกษุผู้เข้าถึงเจโตวิมุตติ ปัญญาวิมุตติไม่มีอหังการ<br>
  มมังการ และมานานุสัยอยู่ เราจึงเรียกว่า ภิกษุนี้ตัดตัณหา ถอนสังโยชน์ ทำที่สุด<br>
  แห่งทุกข์ เพราะรู้ยิ่งด้วยการละมานะได้โดยชอบ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๘๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๔. นิทานสูตร</p>
<p>
  เราหมายเอาเช่นนี้จึงกล่าวไว้ในอุทยปัญหาในปารายนวรรค ดังนี้ว่า<br>
  เรากล่าวอัญญาวิโมกข์๑ ซึ่งเป็นธรรม<br>
  สำหรับละธรรมทั้งสองคือกามสัญญา๒และโทมนัส<br>
  เป็นธรรมบรรเทาถีนะ(ความง่วง)<br>
  เป็นธรรมปิดกั้นกุกกุจจะ(ความร้อนใจ)<br>
  ซึ่งบริสุทธิ์เพราะอุเบกขาและสติ<br>
  มีการตรึกตรองธรรม๓ เป็นธรรมเกิดก่อน<br>
  และเป็นธรรมเครื่องทำลายอวิชชา(ความไม่รู้แจ้ง)</p>

<p class="nc">
  สารีปุตตสูตรที่ ๓ จบ<br>
<br>
๔. นิทานสูตร<br>
  ว่าด้วยเหตุเกิดแห่งกรรม</p>
<p>
  [๓๔] ภิกษุทั้งหลาย เหตุให้เกิดกรรม ๓ ประการนี้<br>
  เหตุให้เกิดกรรม ๓ ประการ อะไรบ้าง คือ<br>
  <br>
   ๑. โลภะ (ความอยากได้)  เป็นเหตุให้เกิดกรรม<br>
   ๒. โทสะ (ความคิดประทุษร้าย) เป็นเหตุให้เกิดกรรม<br>
   ๓. โมหะ (ความหลง) เป็นเหตุให้เกิดกรรม<br>
  <br>
  กรรมที่ถูกโลภะครอบงำ เกิดจากโลภะ มีโลภะเป็นเหตุ มีโลภะเป็นแดนเกิด๔<br>
  ย่อมให้ผลในที่ซึ่งอัตภาพของเขาเกิด บุคคลต้องเสวยผลกรรมนั้นในขันธ์ที่กรรมนั้น<br>
  ให้ผลในปัจจุบัน ในลำดับที่เกิด หรือในระยะต่อไป</p>
<p class="footer">เชิงอรรถ :<br>
  ๑ อัญญาวิโมกข์ หมายถึงอรหัตตผล (องฺ.ติก.อ. ๒/๓๓/๑๑๕-๖)<br>
  ๒ กามสัญญา หมายถึงสัญญาที่เกิดขึ้นปรารภกาม หรือสัญญาที่สหรคตด้วยโลภจิต ๘ ดวง
  (องฺ.ติก.อ.<br>
  ๒/๓๓/๑๑๕)<br>
  ๓ การตรึกตรองธรรม (ธัมมตักกะ) ในที่นี้หมายถึงสัมมาสังกัปปะในอริยมรรคมีองค์
  ๘ (องฺ.ติก.อ.<br>
  ๒/๓๓/๑๑๖)<br>
  ๔ มีโลภะเป็นแดนเกิด หมายถึงมีโลภะเป็นปัจจัย กล่าวคือมีโลภะเป็นเหตุให้เกิด (องฺ.ติก.อ.
  ๒/๓๔/๑๑๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๘๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๔. นิทานสูตร</p>
<p>
  กรรมที่ถูกโทสะครอบงำ เกิดจากโทสะ มีโทสะเป็นเหตุ มีโทสะเป็นแดนเกิด<br>
  ย่อมให้ผลในที่ซึ่งอัตภาพของเขาเกิด บุคคลต้องเสวยผลกรรมนั้นในขันธ์ที่กรรมนั้น<br>
  ให้ผลในปัจจุบัน ในลำดับที่เกิด หรือในระยะต่อไป<br>
  กรรมที่ถูกโมหะครอบงำ เกิดจากโมหะ มีโมหะเป็นเหตุ มีโมหะเป็นแดนเกิด<br>
  ย่อมให้ผลในที่ซึ่งอัตภาพของเขาเกิด บุคคลต้องเสวยผลกรรมนั้นในขันธ์ที่กรรมนั้น<br>
  ให้ผลในปัจจุบัน ในลำดับที่เกิด หรือในระยะต่อไป<br>
  เปรียบเหมือน เมล็ดพืชที่ไม่แตกหัก ไม่เสียหาย ไม่ถูกลมและแดดกระทบ<br>
  มีแก่นใน ถูกเก็บไว้อย่างดี ถูกหว่านลงบนพื้นดินที่เตรียมไว้ดี ในนาดี และฝนก็ตกดี<br>
  เมล็ดพืชที่ฝนตกรดอย่างนั้น ย่อมถึงความเจริญงอกงาม ไพบูลย์ แม้ฉันใด<br>
  กรรมที่ถูกโลภะครอบงำ เกิดจากโลภะ มีโลภะเป็นเหตุ มีโลภะเป็นแดนเกิด<br>
  ก็ฉันนั้นเหมือนกัน ย่อมให้ผลในที่ซึ่งอัตภาพของเขาเกิด บุคคลต้องเสวยผลกรรม<br>
  นั้นในขันธ์ที่กรรมนั้นให้ผลในปัจจุบัน ในลำดับที่เกิด หรือในระยะต่อไป<br>
  กรรมที่ถูกโทสะครอบงำ ฯลฯ กรรมที่ถูกโมหะครอบงำ เกิดจากโมหะ มีโมหะ<br>
  เป็นเหตุ มีโมหะเป็นแดนเกิด ย่อมให้ผลในที่ซึ่งอัตภาพของเขาเกิด บุคคลต้องเสวย<br>
  ผลกรรมนั้น ในขันธ์ที่กรรมนั้นให้ผลในปัจจุบัน ในลำดับที่เกิด หรือในระยะต่อไป<br>
  ภิกษุทั้งหลาย เหตุให้เกิดกรรม ๓ ประการนี้แล<br>
  เหตุให้เกิดกรรม ๓ ประการนี้<br>
  เหตุให้เกิดกรรม ๓ ประการ อะไรบ้าง คือ<br>
  <br>
   ๑. อโลภะ (ความไม่โลภ)  เป็นเหตุให้เกิดกรรม<br>
   ๒. อโทสะ (ความไม่คิดประทุษร้าย) เป็นเหตุให้เกิดกรรม<br>
   ๓. อโมหะ (ความไม่หลง) เป็นเหตุให้เกิดกรรม<br>
  <br>
  กรรมที่ถูกอโลภะครอบงำ เกิดจากอโลภะ มีอโลภะเป็นเหตุ มีอโลภะเป็นแดน<br>
  เกิด เมื่อสิ้นโลภะแล้ว เป็นอันบุคคลละกรรมนั้นได้ ตัดรากถอนโคนได้เหมือนต้นตาล<br>
  ที่ถูกตัดรากถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไปไม่ได้<br>
  กรรมที่ถูกอโทสะครอบงำ เกิดจากอโทสะ มีอโทสะเป็นเหตุ มีอโทสะเป็นแดน<br>
  เกิด เมื่อสิ้นโทสะแล้ว เป็นอันบุคคลละกรรมนั้นได้ ตัดรากถอนโคนได้เหมือนต้น<br>
  ตาลที่ถูกตัดรากถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไปไม่ได้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๘๗ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๔. นิทานสูตร</p>
<p>
  กรรมที่ถูกอโมหะครอบงำ เกิดจากอโมหะ มีอโมหะเป็นเหตุ มีอโมหะเป็นแดน<br>
  เกิด เมื่อสิ้นโมหะแล้ว เป็นอันบุคคลละกรรมนั้นได้ ตัดรากถอนโคนได้เหมือนต้น<br>
  ตาลที่ถูกตัดรากถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไปไม่ได้<br>
  เมล็ดพืชไม่แตกหัก ไม่เสียหาย ไม่ถูกลมและแดดกระทบ มีแก่นใน ถูกเก็บ<br>
  ไว้อย่างดี บุรุษพึงเอาไฟเผาเมล็ดพืชเหล่านั้น ครั้นเอาไฟเผาแล้ว ทำให้เป็นเขม่า<br>
  ครั้นทำให้เป็นเขม่าแล้วพึงโปรยลงในลมที่พัดแรง หรือลอยเสียในแม่น้ำมีกระแสไหลเชี่ยว<br>
  เมล็ดพืชอันนั้นชื่อว่าถูกตัดรากถอนโคนเหมือนต้นตาลที่ถูกตัดรากถอนโคนไปแล้ว เหลือ<br>
  แต่พื้นที่ ทำให้ไม่มี เกิดขึ้นต่อไปไม่ได้ แม้ฉันใด<br>
  กรรมที่ถูกอโลภะครอบงำ เกิดจากอโลภะ มีอโลภะเป็นเหตุ มีอโลภะเป็นแดน<br>
  เกิด ก็ฉันนั้นเหมือนกัน เมื่อสิ้นโลภะแล้ว เป็นอันบุคคลละกรรมนั้นได้ ตัดรากถอน<br>
  โคนได้เหมือนต้นตาลที่ถูกตัดรากถอนโคนไปแล้ว เหลือแต่พื้นที่ ทำให้ไม่มี เกิดขึ้น<br>
  ต่อไปไม่ได้<br>
  กรรมที่ถูกอโทสะครอบงำ ฯลฯ กรรมที่ถูกอโมหะครอบงำ เกิดจากอโมหะ มี<br>
  อโมหะเป็นเหตุ มีอโมหะเป็นแดนเกิด เมื่อสิ้นโมหะแล้ว เป็นอันบุคคลละกรรมนั้นได้<br>
  ฯลฯ เกิดขึ้นต่อไปไม่ได้<br>
  ภิกษุทั้งหลาย เหตุให้เกิดกรรม ๓ ประการนี้แล<br>
  คนเขลาทำกรรมที่เกิดเพราะโลภะ โทสะ และโมหะ<br>
  กรรมที่คนเขลานั้นทำแล้วจะมากหรือน้อยก็ตาม<br>
  ย่อมให้ผลในอัตภาพนี้แล<br>
  สิ่งอื่น(ที่จะรองรับผลกรรมนั้น)ไม่มี<br>
  เพราะเหตุนั้น ภิกษุผู้รู้โลภะ โทสะ และโมหะ<br>
  (จึงไม่ทำ)กรรมที่เกิด เพราะเมื่อทำวิชชา๑ ให้เกิดขึ้น<br>
  ย่อมละทุคติทั้งปวงได้</p>
<p class="nc">
  นิทานสูตรที่ ๔ จบ</p>
<p class="footer">เชิงอรรถ :<br>
  ๑ วิชชา ในที่นี้หมายถึงอรหัตตมัคควิชชา(ความรู้แจ้งอรหัตตมรรค) (องฺ.ติก.อ. ๒/๓๔/๑๓๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๘๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๕. หัตถกสูตร<br>
<br>
  ๕. หัตถกสูตร<br>
  ว่าด้วยหัตถกกุมารทูลถามถึงความสุข</p>
<p>
  [๓๕] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่บนที่ลาดใบไม้ในสีสปาวัน (ป่าไม้สีเสียด)<br>
  ใกล้ทางเดินของโค เขตกรุงอาฬวี<br>
  ครั้งนั้น หัตถกกุมารชาวกรุงอาฬวี เดินพักผ่อนอิริยาบถ ได้เห็นพระผู้มีพระ<br>
  ภาคประทับนั่งบนที่ลาดใบไม้ในสีสปาวัน ใกล้ทางเดินของโค จึงเข้าไปเฝ้าถึงที่ประทับ<br>
  ถวายอภิวาทแล้วนั่ง ณ ที่สมควร ได้กราบทูลพระผู้มีพระภาคว่า ข้าแต่พระ<br>
  ผู้มีพระภาคผู้เจริญ พระองค์ทรงอยู่สุขสบายดีหรือ<br>
  พระผู้มีพระภาคตรัสตอบว่า อย่างนั้น กุมาร เราอยู่เป็นสุขดี และเราเป็น<br>
  หนึ่งในบรรดาคนที่อยู่เป็นสุขในโลก<br>
  หัตถกกุมารกราบทูลว่า ข้าแต่พระองค์ผู้เจริญ ราตรีในฤดูหนาวตั้งอยู่ใน<br>
  ระหว่าง๑ เป็นสมัยที่หิมะตกพื้นดินแข็ง แตกระแหง ที่ลาดใบไม้บาง ใบไม้ทั้งหลาย<br>
  อยู่ห่างกัน ผ้ากาสายะ(ผ้าย้อมน้ำฝาด)เย็น และลมเวรัมภะ๒ ที่เยือกเย็นก็กำลังพัด<br>
  ลำดับนั้น พระผู้มีพระภาคตรัสอย่างนี้ว่า อย่างนั้น กุมาร เราอยู่สุขสบายดี<br>
  เราเป็นหนึ่งในบรรดาคนที่อยู่เป็นสุขในโลก<br>
  พระผู้มีพระภาคตรัสต่อไปอีกว่า ถ้าอย่างนั้นในเรื่องนี้ เราจักย้อนถามเธอ<br>
  เธอพึงตอบปัญหานั้นตามที่เธอชอบใจ เธอเข้าใจเรื่องนั้นอย่างไร เรือนยอด๓ ของ<br>
  คหบดีหรือบุตรคหบดีในโลกนี้ที่เขาโบกทั้งภายในและภายนอก ลมพัดเข้าไม่ได้ มี</p>
<p class="footer">เชิงอรรถ :<br>
  ๑ ราตรีในฤดูหนาวตั้งอยู่ในระหว่าง หมายถึงช่วงระยะเวลา ๘ วันที่มีหิมะตก คือช่วงระหว่าง
  ๔ วัน<br>
  ปลายเดือน ๓ กับ ๔ วันต้นเดือน ๔ (องฺ.ติก.อ. ๒/๓๕/๑๓๑)<br>
  ๒ ลมเวรัมภะ หมายถึงลมที่พัดมาจาก ๔ ทิศพร้อม ๆ กัน ส่วนลมที่พัดมาจากทิศใดทิศหนึ่ง
  ไม่เรียกว่า<br>
  ลมเวรัมภะ (องฺ.ติก.อ. ๒/๓๕/๑๓๑)<br>
  ๓ เรือนยอด คือเรือนที่มีหลังคาทรงสูง (องฺ.ติก.อ. ๒/๓๕/๑๓๑)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๘๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๕. หัตถกสูตร</p>
<p>
  บานประตูปิดมิดชิด หน้าต่างปิดสนิท ในเรือนยอดนั้นพึงมีบัลลังก์๑ลาดด้วยผ้าโกเชาว์๒<br>
  ลาดด้วยเครื่องลาดทำด้วยขนเเกะสีขาว ลาดด้วยเครื่องลาดทำด้วยขนแกะลายดอก<br>
  ไม้ ลาดด้วยเครื่องลาดอย่างดีทำด้วยหนังชะมด ข้างบนมีเพดาน มีหมอนสีแดง<br>
  วางไว้ทั้ง ๒ ข้าง๓ และประทีปน้ำมันส่องสว่างอยู่ในเรือนนี้ ประชาบดี ๔ นาง<br>
  พึงบำรุงด้วยวิธีที่น่าชอบใจ น่าพอใจ เธอเข้าใจเรื่องนั้นอย่างไร คหบดีหรือบุตร<br>
  คหบดีนั้นพึงอยู่เป็นสุขหรือไม่ หรือเธอเข้าใจในเรื่องนี้อย่างไร<br>
  คหบดีหรือบุตรคหบดีนั้นพึงอยู่เป็นสุข และเขาเป็นคนหนึ่งในบรรดาคนที่<br>
  อยู่เป็นสุขในโลก พระพุทธเจ้าข้า<br>
  กุมาร เธอเข้าใจเรื่องนั้นอย่างไร ความเร่าร้อนทางกายหรือทางใจที่เกิด<br>
  เพราะราคะซึ่งเป็นเหตุให้ผู้ที่ถูกแผดเผาอยู่เป็นทุกข์ พึงเกิดขึ้นแก่คหบดีหรือบุตร<br>
  คหบดีนั้นบ้างไหม<br>
  อย่างนั้น พระพุทธเจ้าข้า<br>
  กุมาร คหบดีหรือบุตรคหบดีนั้นถูกความเร่าร้อนที่เกิดเพราะราคะใดแผดเผา<br>
  อยู่พึงอยู่เป็นทุกข์ ราคะนั้นตถาคตละได้เด็ดขาดแล้ว ตัดรากถอนโคนได้เหมือนต้น<br>
  ตาลที่ถูกตัดรากถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไปไม่ได้
  เพราะฉะนั้น<br>
  เราจึงอยู่เป็นสุข กุมาร เธอเข้าใจเรื่องนั้นอย่างไร ความเร่าร้อนทางกายหรือทางใจ<br>
  ที่เกิดเพราะโทสะ ฯลฯ ความเร่าร้อนทางกายหรือทางใจที่เกิดเพราะโมหะ ซึ่งเป็น<br>
  เหตุให้ผู้ที่ถูกแผดเผาอยู่เป็นทุกข์ พึงเกิดขึ้นแก่คหบดีหรือบุตรคหบดีนั้นบ้างไหม<br>
  อย่างนั้น พระพุทธเจ้าข้า<br>
  กุมาร คหบดีหรือบุตรคหบดีนั้นถูกความเร่าร้อนที่เกิดจากโมหะใดแผดเผา<br>
  อยู่ โมหะนั้นตถาคตละได้เด็ดขาดแล้ว ตัดรากถอนโคนได้เหมือนต้นตาลที่ถูกตัด<br>
  รากถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไปไม่ได้ เพราะฉะนั้น<br>
  เราจึงอยู่เป็นสุข</p>
<p class="footer">เชิงอรรถ :<br>
  ๑ บัลลังก์ ในที่นี้หมายถึงเตียงมีเท้าแกะสลักเป็นรูปสัตว์ร้าย (วิ.อ. ๓/๒๕๔/๑๖๙)<br>
  ๒ ผ้าโกเชาว์ หมายถึงผ้าที่ทำด้วยขนแพะหรือขนแกะผืนใหญ่ มีขนยาวเกิน ๔ นิ้ว (วิ.อ.
  ๓/๒๕๔/๑๖๙)<br>
  ๓ หมอนสีแดงวางไว้ทั้ง ๒ ข้าง นี้หมายถึงหมอนที่ใช้สำหรับหนุนศีรษะ ๑ ใบ และใช้หนุนเท้า
  ๑ ใบ วาง<br>
  ไว้ส่วนศีรษะและส่วนเท้า (วิ.อ. ๓/๒๕๔/๑๖๙-๑๗๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๙๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๖. เทวทูตสูตร</p>
<p>
  พราหมณ์๑ผู้ดับกิเลสแล้วย่อมอยู่เป็นสุขทุกเมื่อ<br>
  ผู้ไม่ติดอยู่ในกาม๒ เป็นคนเยือกเย็น<br>
  ไม่มีอุปธิกิเลส ตัดกิเลสเครื่องข้องทุกอย่างแล้ว<br>
  พึงกำจัดความกระวนกระวายในใจ<br>
  เข้าถึงความสงบ๓ย่อมอยู่เป็นสุข</p>

<p class="nc">
  หัตถกสูตรที่ ๕ จบ<br>
<br>
๖. เทวทูตสูตร<br>
  ว่าด้วยเทวทูต</p>
<p>
  [๓๖] ภิกษุทั้งหลาย เทวทูต๔ ๓ จำพวกนี้<br>
  เทวทูต ๓ จำพวกไหนบ้าง คือ<br>
  ๑. บุคคลบางคนในโลกนี้ประพฤติกายทุจริต(ความประพฤติชั่วด้วยกาย) วจี-<br>
  ทุจริต(ความประพฤติชั่วด้วยวาจา) และมโนทุจริต(ความประพฤติชั่วด้วย<br>
  ใจ) หลังจากตายแล้วจะไปเกิดในอบาย ทุคติ วินิบาต นรก นาย<br>
  นิรยบาล๕จับแขนเขาไปแสดงต่อพญายม๖ว่า ขอเดชะ คนผู้นี้ไม่เกื้อกูล<br>
  มารดา ไม่เกื้อกูลบิดา ไม่เกื้อกูลสมณะ ไม่เกื้อกูลพราหมณ์ และไม่<br>
  อ่อนน้อมต่อผู้ใหญ่ในสกุล ขอพระองค์จงลงโทษแก่คนผู้นี้เถิด</p>
<p class="footer">เชิงอรรถ :<br>
  ๑ พราหมณ์ ในที่นี้หมายถึงผู้สิ้นอาสวะ ลอยบาปได้ (องฺ.ติก.อ. ๒/๓๕/๑๓๒)<br>
  ๒ ไม่ติดอยู่ในกาม ในที่นี้หมายถึงไม่ติดอยู่ในวัตถุกามและกิเลสกามด้วยอำนาจกิเลสคือตัณหาและ<br>
  มิจฉาทิฏฐิ (องฺ.ติก.อ. ๒/๓๕/๑๓๒)<br>
  ๓ ความสงบ ในที่นี้หมายถึงกิเลสนิพพาน(ความดับกิเลส) (องฺ.ติก.อ. ๒/๓๕/๑๓๒)<br>
  ๔ เทวทูต ในทีนี้หมายถึงสื่อแจ้งข่าวมฤตยู เป็นสัญญาณที่เตือนให้ระลึกถึงคติธรรมดาของชีวิตมิให้ประมาท<br>
  ได้แก่ ความแก่ ความเจ็บ และความตาย ปรากฏเสมือนเทวดาทรงเครื่องประดับมายืนในอากาศ
  เตือนว่า<br>
  วันโน้นท่านจะตาย (องฺ.ติก.อ. ๒/๓๖/๑๓๒)<br>
  ๕ นายนิรยบาล หมายถึงผู้ทำหน้าที่ลงโทษสัตว์นรก (องฺ.ติก.อ. ๒/๓๖/๑๓๓)<br>
  ๖ พญายม หมายถึงพญาเวมานิกเปรต ซึ่งบางครั้งเสวยสมบัติในวิมานทิพย์ บางคราวเสวยวิบากแห่งกรรม<br>
  และพญายมนั้นมิใช่มีตนเดียว แต่มีถึง ๔ ตน ประจำประตูนรก ๔ ประตู (องฺ.ติก.อ.
  ๒/๓๖/๑๓๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๙๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๖. เทวทูตสูตร</p>
<p>
  ภิกษุทั้งหลาย พญายมสอบสวนซักไซ้ไล่เลียงเขาถึงเทวทูตที่ ๑ ว่า เจ้า<br>
  ไม่เคยเห็นเทวทูตที่ ๑ ปรากฏในหมู่มนุษย์บ้างหรือ<br>
  เขาตอบว่า ไม่เคยเห็น พระเจ้าข้า<br>
  พญายมถามเขาว่า ในหมู่มนุษย์ สตรีหรือบุรุษมีอายุ ๘๐ ปี... ๙๐ ปี...<br>
  หรือ ๑๐๐ ปี... เป็นคนชรา มีซี่โครงคด หลังโกง หลังค่อม ถือไม้เท้า เดินงก ๆ<br>
  เงิ่น ๆ เก้ ๆ กัง ๆ หมดความเป็นหนุ่มสาว ฟันหัก ผมหงอก ศีรษะล้าน หนังเหี่ยว<br>
  ตัวตกกระ เจ้าไม่เคยเห็นบ้างหรือ<br>
  เขาตอบว่า เคยเห็น พระเจ้าข้า<br>
  พญายมถามเขาว่า เจ้านั้นเป็นผู้รู้เดียงสา เป็นผู้ใหญ่ ไม่ได้คิดอย่างนี้เลย<br>
  หรือว่า ถึงตัวเราก็มีความแก่เป็นธรรมดา ไม่ล่วงพ้นความแก่ไปได้ เอาเถอะ<br>
  เราจะทำความดีทางกาย วาจา และใจ<br>
  เขาตอบว่า ไม่เคยคิด เพราะมัวประมาทอยู่ พระเจ้าข้า<br>
  พญายมถามเขาว่า เจ้าไม่ได้ทำความดีทางกาย วาจา และใจ เพราะมัว<br>
  ประมาทอยู่ เอาเถอะ เขาจะลงโทษเจ้าตามฐานะที่ประมาท ก็บาปกรรมนี้นั้น<br>
  บิดามารดา พี่ชายน้องชาย พี่หญิงน้องหญิง มิตรอำมาตย์ ญาติสาโลหิต เทวดา<br>
  สมณพราหมณ์ไม่ได้ทำให้เลย เจ้าทำเองแท้ ๆ เจ้านั่นเองต้องรับผลของบาปกรรม<br>
  นั้น<br>
  ๒. พญายมครั้นสอบสวนซักไซ้ไล่เลียงเขาถึงเทวทูตที่ ๑ แล้วจึงสอบสวน<br>
  ซักไซ้ไล่เลียงถึงเทวทูตที่ ๒ ว่า เจ้าไม่เคยเห็นเทวทูตที่ ๒ ปรากฏ<br>
  ในหมู่มนุษย์บ้างหรือ<br>
  เขาตอบว่า ไม่เคยเห็น พระเจ้าข้า<br>
  พญายมถามเขาว่า ในหมู่มนุษย์ สตรีหรือบุรุษป่วย ประสพทุกข์ เป็นไข้หนัก<br>
  นอนจมอยู่ในมูตรและกรีสของตน ผู้อื่นต้องช่วยพยุงให้ลุกขึ้นช่วยป้อนอาหาร เจ้า<br>
  ไม่เคยเห็นบ้างหรือ<br>
  เขาตอบว่า เคยเห็น พระเจ้าข้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๙๒ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๖. เทวทูตสูตร</p>
<p>
  พญายมถามเขาว่า เจ้านั้นเป็นผู้รู้เดียงสา เป็นผู้ใหญ่ ไม่เคยคิดบ้างหรือว่า<br>
  ถึงตัวเราก็ต้องป่วยไข้เป็นธรรมดา ไม่ล่วงพ้นความป่วยไข้ไปได้ เอาเถอะ เราจะ<br>
  ทำความดีทางกาย วาจา และใจ<br>
  เขาตอบว่า ไม่เคยคิด เพราะมัวประมาทอยู่ พระเจ้าข้า<br>
  พญายมถามเขาว่า เจ้าไม่ได้ทำความดีทางกาย วาจา และใจ เพราะมัว<br>
  ประมาทอยู่ เอาเถอะ เขาจะลงโทษเจ้าตามฐานะที่ประมาท ก็บาปกรรมนั้น<br>
  บิดามารดา พี่ชายน้องชาย พี่หญิงน้องหญิง มิตรอำมาตย์ ญาติสาโลหิต เทวดา<br>
  สมณพราหมณ์ไม่ได้ทำให้เลย เจ้าทำเองแท้ ๆ เจ้านั่นเองต้องรับผลของบาปกรรมนั้น<br>
  ๓. พญายมครั้นสอบสวนซักไซ้ไล่เลียงเขาถึงเทวทูตที่ ๒ แล้วจึงสอบ<br>
  สวน ซักไซ้ไล่เลียงถึงเทวทูตที่ ๓ ว่า เจ้าไม่เคยเห็นเทวทูตที่ ๓<br>
  ที่ปรากฏในหมู่มนุษย์บ้างหรือ<br>
  เขาตอบว่า ไม่เคยเห็น พระเจ้าข้า<br>
  พญายมถามเขาว่า ในหมู่มนุษย์ สตรีหรือบุรุษที่ตายได้ ๑ วัน ๒ วัน หรือ<br>
  ๓ วัน พองขึ้น เป็นสีเขียว มีน้ำเหลืองแตกซ่าน เจ้าไม่เคยเห็นบ้างหรือ<br>
  เขาตอบว่า เคยเห็น พระเจ้าข้า<br>
  พญายมถามเขาว่า เจ้าเป็นผู้รู้เดียงสา เป็นผู้ใหญ่ ไม่เคยคิดบ้างหรือว่า<br>
  ถึงตัวเราก็มีความตายเป็นธรรมดา ไม่ล่วงพ้นความตายไปได้ เอาเถอะ เราจะทำ<br>
  ความดีทางกาย วาจา และใจ<br>
  เขาตอบว่า ไม่เคยคิด เพราะมัวประมาทอยู่ พระเจ้าข้า<br>
  พญายมถามเขาว่า เจ้าไม่ได้ทำความดีทางกาย วาจา และใจ เพราะมัว<br>
  ประมาทอยู่ เอาเถอะ เขาจะลงโทษเจ้าตามฐานะที่ประมาท ก็บาปกรรมนั้น<br>
  บิดามารดา พี่ชายน้องชาย พี่หญิงน้องหญิง มิตรอำมาตย์ ญาติสาโลหิต เทวดา<br>
  สมณพราหมณ์ไม่ได้ทำให้เลย เจ้าทำเองแท้ ๆ เจ้านั่นเองต้องรับผลของบาปกรรมนั้น<br>
  พญายมครั้นสอบสวนซักไซ้ไล่เลียงเขาถึงเทวทูตที่ ๓ นั้นแล้วก็นิ่งเสีย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๙๓ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๗ ยมราชสูตร</p>
<p>
  นายนิรยบาลจึงทำกรรมกรณ์๑ ชื่อเครื่องพันธนาการ ๕ อย่าง คือ ตอก<br>
  ตะปูเหล็กแดง ที่มือ ๒ ข้าง ที่เท้า ๒ ข้าง และที่กลางอก เขาเสวยทุกขเวทนา<br>
  กล้าอย่างหนัก เผ็ดร้อน ณ ที่นั้น แต่ยังไม่ตายตราบเท่าที่บาปกรรมยังไม่สิ้นไป<br>
  นายนิรยบาลฉุดลากเขาไป เอาขวานถาก เขาเสวยทุกขเวทนากล้าอย่างหนัก<br>
  เผ็ดร้อน ณ ที่นั้น แต่ยังไม่ตายตราบเท่าที่บาปกรรมยังไม่สิ้นไป<br>
  นายนิรยบาลจับเขา เอาเท้าขึ้น เอาศีรษะลง เอามีดเฉือน ฯลฯ จับเขาเทียม<br>
  รถแล่นกลับไปกลับมาบนพื้นอันร้อนลุกเป็นเปลวโชติช่วง ฯลฯ บังคับเขาขึ้นลงภูเขา<br>
  ถ่านเพลิงลูกใหญ่ ที่ไฟลุกโชน ฯลฯ จับเขาเอาเท้าขึ้น เอาศีรษะลง ทุ่มลงในโลหกุมภี<br>
  อันร้อนแดงลุกเป็นแสงไฟ เขาถูกต้มเดือดจนตัวพองในโลหกุมภีนั้น บางครั้งลอยขึ้น<br>
  บางครั้งจมลง บางครั้งลอยขวาง เขาเสวยทุกขเวทนากล้าอย่างหนัก เผ็ดร้อนอยู่<br>
  ในโลหกุมภีอันร้อนแดงนั้น แต่ยังไม่ตายตราบเท่าที่บาปกรรมยังไม่สิ้นไป นาย<br>
  นิรยบาลจึงทุ่มเขาลงในมหานรก<br>
  ก็มหานรกนั้น<br>
  มี ๔ มุม ๔ ประตู แบ่งออกเป็นส่วน<br>
  มีกำแพงเหล็กล้อมรอบ ครอบด้วยฝาเหล็ก<br>
  มีพื้นเป็นเหล็กลุกโชนโชติช่วง<br>
  แผ่ไปไกลด้านละ ๑๐๐ โยชน์ตั้งอยู่ทุกเมื่อ</p>

<p class="nc">
  เทวทูตสูตรที่ ๖ จบ<br>
<br>
๗. ยมราชสูตร<br>
  ว่าด้วยพญายม</p>
<p>
  [๓๗] ภิกษุทั้งหลาย เรื่องเคยมีมาแล้ว พญายมได้มีความคิดดังนี้ว่า ชน<br>
  เหล่าใดทำบาปกรรมไว้ในโลก ชนเหล่านั้นถูกนายนิรยบาลทรมานด้วยวิธีการต่าง ๆ<br>
  อย่างนี้ โอหนอ เราพึงได้ความเป็นมนุษย์ พระตถาคตอรหันตสัมมาสัมพุทธเจ้า<br>
  พึงเสด็จอุบัติในโลก เราพึงเข้าเฝ้าพระผู้มีพระภาคพระองค์นั้น พระผู้มีพระภาคพระ<br>
  องค์นั้นพึงแสดงธรรมแก่เรา และเราพึงรู้ทั่วถึงธรรมของพระผู้มีพระภาคพระองค์นั้น</p>
<p class="footer">เชิงอรรถ :<br>
  ๑ เครื่องสำหรับลงอาญา<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๙๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๘. จตุมหาราชสูตร</p>
<p>
  ภิกษุทั้งหลาย เราได้ฟังข้อความนั้นต่อจากสมณะหรือพราหมณ์อื่นแล้วจึง<br>
  กล่าวอย่างนี้ก็หาไม่ แต่เรากล่าวสิ่งที่เรารู้เอง เห็นเอง ทราบเองเท่านั้น<br>
  มาณพเหล่าใดอันเทวทูตตักเตือนแล้ว ยังประมาทอยู่<br>
  มาณพเหล่านั้นเข้าถึงหมู่ที่เลว<br>
  ย่อมเศร้าโศกตลอดกาลนาน<br>
  ส่วนสัตบุรุษเหล่าใดเป็นผู้สงบในโลกนี้<br>
  อันเทวทูตตักเตือนแล้ว ไม่ประมาทในอริยธรรมในเวลาใด ๆ<br>
  เห็นภัยในความยึดมั่นถือมั่น<br>
  ที่เป็นบ่อเกิดแห่งการเกิดและการตาย<br>
  ย่อมหลุดพ้นในธรรมเป็นที่สิ้นการเกิดและการตาย<br>
  เพราะไม่ยึดมั่นถือมั่น<br>
  สัตบุรุษเหล่านั้นจึงถึงความเกษม<br>
  มีความสุข ดับสนิทในปัจจุบัน<br>
  ล่วงพ้นเวรและภัยทุกอย่าง ข้ามพ้นทุกข์ทั้งสิ้น</p>

<p class="nc">
  ยมราชสูตรที่ ๗ จบ<br>
<br>
๘. จตุมหาราชสูตร<br>
  ว่าด้วยท้าวมหาราชทั้ง ๔</p>
<p>
  [๓๘] ภิกษุทั้งหลาย ในวัน ๘ ค่ำแห่งปักษ์ เทวดาผู้เป็นบริวาร ผู้ช่วยเหลือ<br>
  ของท้าวมหาราชทั้ง ๔ เที่ยวตรวจดูโลกนี้ว่า ในหมู่มนุษย์ มนุษย์ที่เกื้อกูลมารดา<br>
  เกื้อกูลบิดา เกื้อกูลสมณะ เกื้อกูลพราหมณ์ อ่อนน้อมต่อผู้ใหญ่ในสกุล อยู่จำ<br>
  อุโบสถ๑ อยู่จำปฏิชาครอุโบสถ๒ ทำบุญ๓กันอยู่ มีอยู่มากหรือหนอ</p>
<p class="footer">เชิงอรรถ :<br>
  ๑ อยู่จำอุโบสถ ในที่นี้หมายถึงอธิษฐานอยู่จำอุโบสถศีล กล่าวคือศีล ๘ เดือนละ
  ๘ ครั้ง (องฺ.ติก.อ. ๒/๓๘/<br>
  ๑๓๗)<br>
  ๒ ปฏิชาครอุโบสถ หมายถึงการรักษาอุโบสถศีลในวันรับและวันส่ง วันรับคือ วัน ๔ ค่ำ,
  ๗ ค่ำ และ ๑๓ ค่ำ<br>
  สำหรับเดือนขาด หรือวัน ๑๔ ค่ำ สำหรับเดือนเต็ม วันส่งคือ ๖ ค่ำ, ๙ ค่ำ และ ๑
  ค่ำ (องฺ.ติก.อ. ๒/๓๘/๑๓๗)<br>
  ๓ ทำบุญ ในที่นี้หมายถึงการถึงสรณะว่าเป็นที่พึ่งที่ระลึก รักษาศีล บูชาด้วยดอกไม้
  ฟังธรรม จุดประทีป<br>
  พันดวง และการสร้างวิหาร (องฺ.ติก.อ. ๒/๓๘/๑๓๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๙๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๘. จตุมหาราชสูตร</p>
<p>
  ในวัน ๑๔ ค่ำแห่งปักษ์ บุตรของท้าวมหาราชทั้ง ๔ เที่ยวตรวจดูโลกนี้ว่า<br>
  ในหมู่มนุษย์ มนุษย์ที่เกื้อกูลมารดา เกื้อกูลบิดา เกื้อกูลสมณะ เกื้อกูลพราหมณ์<br>
  อ่อนน้อมต่อผู้ใหญ่ในสกุล อยู่จำอุโบสถ อยู่จำปฏิชาครอุโบสถ ทำบุญกันอยู่ มี<br>
  อยู่มากหรือหนอ<br>
  ในวันอุโบสถ ๑๕ ค่ำนั้น ท้าวมหาราชทั้ง ๔ เที่ยวตรวจดูโลกนี้ด้วยตัวเองว่า<br>
  ในหมู่มนุษย์ มนุษย์ที่เกื้อกูลมารดา เกื้อกูลบิดา เกื้อกูลสมณะ เกื้อกูลพราหมณ์<br>
  อ่อนน้อมต่อผู้ใหญ่ในสกุล อยู่จำอุโบสถ อยู่จำปฏิชาครอุโบสถ ทำบุญกันอยู่ มี<br>
  อยู่มากหรือหนอ<br>
  ถ้าในหมู่มนุษย์ มนุษย์ที่เกื้อกูลมารดา เกื้อกูลบิดา เกื้อกูลสมณะ เกื้อกูล<br>
  พราหมณ์ อ่อนน้อมต่อผู้ใหญ่ในสกุล อยู่จำอุโบสถ อยู่จำปฏิชาครอุโบสถ ทำ<br>
  บุญกันอยู่ มีอยู่น้อย<br>
  ท้าวมหาราชทั้ง ๔ ย่อมรายงานเหตุนั้นแก่พวกเทวดาชั้นดาวดึงส์ที่นั่งประชุม<br>
  ร่วมกันในสภาชื่อสุธัมมาว่า ในหมู่มนุษย์ มนุษย์ผู้เกื้อกูลมารดา เกื้อกูลบิดา<br>
  เกื้อกูลสมณะ เกื้อกูลพราหมณ์ อ่อนน้อมต่อผู้ใหญ่ในสกุล อยู่จำอุโบสถ อยู่จำ<br>
  ปฏิชาครอุโบสถ ทำบุญกันอยู่ มีจำนวนน้อย<br>
  เพราะเหตุนั้น พวกเทวดาชั้นดาวดึงส์จึงพากันเสียใจว่า หมู่เทพจักเสื่อม<br>
  หมู่อสูรจักบริบูรณ์<br>
  ก็ถ้าในหมู่มนุษย์ มนุษย์ผู้เกื้อกูลมารดา เกื้อกูลบิดา เกื้อกูลสมณะ<br>
  เกื้อกูลพราหมณ์ อ่อนน้อมต่อผู้ใหญ่ในสกุล อยู่จำอุโบสถ อยู่จำปฏิชาครอุโบสถ<br>
  ทำบุญกันอยู่ มีจำนวนมาก<br>
  ท้าวมหาราชทั้ง ๔ ย่อมรายงานเหตุนั้นแก่พวกเทวดาชั้นดาวดึงส์ที่นั่งประชุม<br>
  ร่วมกันในสภาชื่อสุธัมมาว่า ในหมู่มนุษย์ มนุษย์ผู้เกื้อกูลมารดา เกื้อกูลบิดา<br>
  เกื้อกูลสมณะ เกื้อกูลพราหมณ์ อ่อนน้อมต่อผู้ใหญ่ในสกุล อยู่จำอุโบสถ อยู่จำ<br>
  ปฏิชาครอุโบสถ ทำบุญกันอยู่ มีจำนวนน้อย<br>
  เพราะเหตุนั้น พวกเทวดาชั้นดาวดึงส์จึงพากันดีใจว่า หมู่เทพจักบริบูรณ์<br>
  หมู่อสูรจักเสื่อม<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๙๖ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๘. จตุมหาราชสูตร</p>
<p>
  เรื่องเคยมีมาแล้ว ท้าวสักกะจอมเทพ เมื่อแนะนำพวกเทวดาชั้นดาวดึงส์ได้<br>
  ตรัสคาถานี้ในเวลานั้นว่า<br>
  นรชนแม้ใดผู้เช่นกับเราพึงอยู่จำอุโบสถ<br>
  ประกอบด้วยองค์ ๘๑ สิ้นวัน ๑๔ ค่ำ ๑๕ ค่ำ<br>
  และ ๘ ค่ำแห่งปักษ์ และสิ้นปาฏิหาริยปักษ์๒<br>
  คาถานี้ท้าวสักกะจอมเทพขับผิด ขับไม่ดี กล่าวผิด กล่าวไม่ดี ข้อนั้น<br>
  เพราะเหตุไร เพราะท้าวสักกะจอมเทพ ยังไม่ปราศจากราคะ ไม่ปราศจากโทสะ<br>
  ไม่ปราศจากโมหะ<br>
  ส่วนภิกษุใดเป็นพระอรหันตขีณาสพ อยู่จบพรหมจรรย์แล้ว ทำกิจที่ควรทำ<br>
  เสร็จแล้ว ปลงภาระได้แล้ว๓ บรรลุประโยชน์ตน๔โดยลำดับแล้ว สิ้นภวสังโยชน์๕แล้ว<br>
  หลุดพ้นเพราะรู้โดยชอบ ภิกษุนั้นควรกล่าวคำว่า<br>
  นรชนแม้ใดผู้เช่นกับเราพึงอยู่จำอุโบสถ<br>
  ประกอบด้วยองค์ ๘ สิ้นวัน ๑๔ ค่ำ ๑๕ ค่ำ<br>
  และ ๘ ค่ำแห่งปักษ์ และสิ้นปาฏิหาริยปักษ์<br>
  ข้อนั้นเพราะเหตุไร เพราะภิกษุนั้น ปราศจากราคะ ปราศจากโทสะ ปราศจาก<br>
  โมหะ</p>
<p class="nc">
  จตุมหาราชสูตรที่ ๘ จบ</p>
<p class="footer">เชิงอรรถ :<br>
  ๑ องค์ ๘ ในที่นี้หมายถึงศีล ๘<br>
  ๒ ปาฏิหาริยปักษ์ ในที่นี้หมายถึงอุโบสถที่รักษาประจำตลอด ๓ เดือน ภายในพรรษา
  ถ้าไม่อาจรักษา ๓<br>
  เดือนได้ก็รักษา ๑ เดือน ในระหว่างวันปวารณาทั้งสอง หรือถ้าไม่อาจรักษาได้ถึง
  ๑ เดือน ก็รักษาตลอด<br>
  ครึ่งเดือนตั้งแต่วันปวารณาต้น (องฺ.ติก.อ. ๒/๓๘/๑๓๙)<br>
  ๓ ปลงภาระได้แล้ว ในที่นี้หมายถึงปลงขันธภาระได้ ปลงกิเลสภาระได้ และปลงอภิสังขารภาระได้<br>
  (องฺ.ติก.อ. ๒/๓๘/๑๓๙)<br>
  ๔ บรรลุประโยชน์ตน ในที่นี้หมายถึงบรรลุพระอรหัตตผล (องฺ.ติก.อ. ๒/๓๘/๑๓๙)<br>
  ๕ สิ้นภวสังโยชน์ หมายถึงสิ้นกิเลสที่เป็นเครื่องผูกสัตว์ คร่าสัตว์มาไว้ในภพทั้งหลาย
  (องฺติก.อ. ๒/๓๘/<br>
  ๑๓๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๙๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๙. สุขุมาลสูตร<br>
<br>
  ๘. ทุติยจตุมหาราชสูตร<br>
  ว่าด้วยท้าวมหาราชทั้ง ๔ สูตรที่ ๒</p>
<p>
  [๓๘] ภิกษุทั้งหลาย เรื่องเคยมีมาแล้ว ท้าวสักกะจอมเทพเมื่อแนะนำพวก<br>
  เทวดาชั้นดาวดึงส์ได้ตรัสคาถานี้ในเวลานั้นว่า<br>
  นรชนแม้ใดผู้เช่นกับเรา พึงอยู่จำอุโบสถ<br>
  ประกอบด้วยองค์ ๘ สิ้นวัน ๑๔ ค่ำ ๑๕ ค่ำ<br>
  และ ๘ ค่ำแห่งปักษ์ และสิ้นปาฏิหาริยปักษ์<br>
  คาถานี้ท้าวสักกะจอมเทพขับผิด ขับไม่ดี กล่าวผิด กล่าวไม่ดี ข้อนั้นเพราะ<br>
  เหตุไร เพราะท้าวสักกะจอมเทพยังไม่พ้นจากชาติ(ความเกิด) ชรา(ความแก่) มรณะ<br>
  (ความตาย) โสกะ(ความเศร้าโศก) ปริเทวะ(ความคร่ำครวญ) ทุกข์(ความทุกข์กาย)<br>
  โทมนัส(ความทุกข์ใจ) และอุปายาส(ความคับแค้นใจ) เรากล่าวว่า ยังไม่พ้นจากทุกข์<br>
  ส่วนภิกษุใดเป็นพระอรหันตขีณาสพ อยู่จบพรหมจรรย์แล้ว ทำกิจที่ควรทำ<br>
  เสร็จแล้ว ปลงภาระได้แล้ว บรรลุประโยชน์ตนโดยลำดับแล้ว สิ้นภวสังโยชน์แล้ว<br>
  หลุดพ้นเพราะรู้โดยชอบ ภิกษุนั้นควรกล่าวคำว่า<br>
  นรชนแม้ใดผู้เช่นกับเรา พึงอยู่จำอุโบสถ<br>
  ประกอบด้วยองค์ ๘ สิ้นวัน ๑๔ ค่ำ ๑๕ ค่ำ<br>
  และ ๘ ค่ำแห่งปักษ์ และสิ้นปาฏิหาริยปักษ์<br>
  ข้อนั้นเพราะเหตุไร เพราะภิกษุนั้นพ้นแล้วจากชาติ ชรา มรณะ โสกะ ปริเทวะ<br>
  ทุกข์ โทมนัส และอุปายาส เรากล่าวว่า พ้นจากทุกข์</p>

<p class="nc">
  ทุติยจตุมหาราชสูตรที่ ๘ จบ<br>
<br>
๙. สุขุมาลสูตร<br>
  ว่าด้วยสุขุมาลชาติ</p>
<p>
  [๓๙] ภิกษุทั้งหลาย เราเป็นผู้สุขุมาลชาติ๑ เป็นผู้สุขุมาลชาติอย่างยิ่ง เป็น<br>
  ผู้สุขุมาลชาติอย่างยิ่งยวด ได้ทราบว่า พระราชบิดารับสั่งให้ขุดสระโบกขรณี (สระบัว)</p>
<p class="footer">เชิงอรรถ :<br>
  ๑ สุขุมาลชาติ ในที่นี้หมายถึงไม่มีทุกข์ (องฺ.ติก.อ. ๒/๓๙/๑๔๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๙๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๙. สุขุมาลสูตร</p>
<p>
  ไว้เพื่อเราภายในที่อยู่ ได้ทราบว่า พระราชบิดานั้นรับสั่งให้ปลูกอุบลไว้ในสระหนึ่ง<br>
  ปลูกปทุมไว้ในสระหนึ่ง ปลูกปุณฑริก(บัวขาว)ไว้ในสระหนึ่งเพื่อประโยชน์แก่เรา เรา<br>
  ไม่ได้ใช้เฉพาะไม้จันทน์แคว้นกาสี(พาราณสี)เท่านั้น ผ้าโพกของเราก็ทำในแคว้นกาสี<br>
  เสื้อก็ทำในแคว้นกาสี ผ้านุ่งก็ทำในแคว้นกาสี ผ้าห่มก็ทำในแคว้นกาสี ทั้งคนรับใช้<br>
  คอยกั้นเศวตฉัตรให้เราตลอดวันและคืนด้วยหวังว่า หนาว ร้อน ธุลี หญ้า หรือ<br>
  น้ำค้างอย่าได้กระทบพระองค์ท่าน<br>
  เรานั้นมีปราสาทอยู่ ๓ หลัง คือ ปราสาทหลังหนึ่งเป็นที่อยู่ในฤดูหนาว<br>
  หลังหนึ่งเป็นที่อยู่ในฤดูร้อน หลังหนึ่งเป็นที่อยู่ในฤดูฝน เรานั้นได้รับการบำเรอด้วย<br>
  ดนตรีที่ไม่ใช่บุรุษบรรเลง ตลอด ๔ เดือนฤดูฝน ในปราสาทฤดูฝน ไม่ได้ลงข้างล่าง<br>
  ปราสาทเลย ก็แลในที่อยู่ของคนเหล่าอื่น เขาให้ข้าวป่น(ข้าวหัก)มีน้ำผักดองเป็นกับ<br>
  แก่ทาส คนงาน และคนรับใช้ ฉันใด ในนิเวศน์ของพระราชบิดาของเราก็ฉันนั้น<br>
  เหมือนกัน เขาให้ข้าวสาลีสุกผสมเนื้อแก่ทาส คนงาน และคนรับใช้<br>
  เรานั้นเพียบพร้อมด้วยความสำเร็จอย่างนี้ และเป็นผู้สุขุมาลชาติอย่างยิ่ง ได้<br>
  มีความคิดว่า ปุถุชนผู้ยังไม่ได้สดับ ตนเองเป็นผู้มีความแก่เป็นธรรมดา ไม่ล่วง<br>
  พ้นความแก่ไปได้ เห็นบุคคลอื่นแก่ ก็อึดอัด ระอา รังเกียจ ลืมตัว ไม่คิดว่า<br>
  แม้เราเองก็มีความแก่เป็นธรรมดา ไม่ล่วงพ้นความแก่ไปได้ การที่เราผู้มีความแก่<br>
  เป็นธรรมดา ไม่ล่วงพ้นความแก่ไปได้ เห็นบุคคลอื่นแก่ ก็อึดอัด ระอา รังเกียจนั้น<br>
  ไม่สมควรแก่เราเลย เรานั้น เมื่อพิจารณาเห็นอย่างนี้ จึงละความมัวเมาในความ<br>
  เป็นหนุ่มสาวได้โดยประการทั้งปวง<br>
  ปุถุชนผู้ไม่ได้สดับ ตนเองเป็นผู้มีความเจ็บไข้เป็นธรรมดา ไม่ล่วงพ้นความ<br>
  เจ็บไข้ไปได้ เห็นบุคคลอื่นเจ็บไข้ ก็อึดอัด ระอา รังเกียจ ลืมตัว ไม่คิดว่า แม้<br>
  เราเองก็มีความเจ็บไข้เป็นธรรมดา ไม่ล่วงพ้นความเจ็บไข้ไปได้ การที่เราผู้มีความ<br>
  เจ็บไข้เป็นธรรมดา ไม่ล่วงพ้นความเจ็บไข้ไปได้เห็นบุคคลอื่นเจ็บไข้ ก็อึดอัด ระอา<br>
  รังเกียจนั้น ไม่สมควรแก่เราเลย เรานั้น เมื่อพิจารณาเห็นอย่างนี้ จึงละความมัว<br>
  เมาในความไม่มีโรคได้โดยประการทั้งปวง<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๑๙๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๙. สุขุมาลสูตร</p>
<p>
  ปุถุชนผู้ไม่ได้สดับ ตนเองเป็นผู้มีความตายเป็นธรรมดา ไม่ล่วงพ้นความตาย<br>
  ไปได้ เห็นบุคคลอื่นตาย ก็อึดอัด ระอา รังเกียจ ลืมตัว ไม่คิดว่า แม้เราเองก็<br>
  มีความตายเป็นธรรมดา ไม่ล่วงพ้นความตายไปได้ การที่เราผู้มีความตายเป็นธรรมดา<br>
  ไม่ล่วงพ้นความตายไปได้ เห็นบุคคลอื่นตาย ก็อึดอัด ระอา รังเกียจนั้น ไม่สมควร<br>
  แก่เราเลย เรานั้น เมื่อพิจารณาเห็นอย่างนี้ จึงละความมัวเมาในชีวิตได้โดยประการ<br>
  ทั้งปวง<br>
  ความมัวเมา ๓ ประการนี้<br>
  ความมัวเมา ๓ ประการ อะไรบ้าง คือ<br>
  ๑. ความมัวเมาในความเป็นหนุ่มสาว ๒. ความมัวเมาในความไม่มีโรค<br>
  ๓. ความมัวเมาในชีวิต<br>
  ปุถุชนผู้ไม่ได้สดับ มัวเมาในความเป็นหนุ่มสาว ประพฤติกายทุจริต วจีทุจริต<br>
  มโนทุจริต หลังจากตายแล้วจะไปเกิดในอบาย ทุคติ วินิบาต นรก<br>
  ปุถุชนผู้ไม่ได้สดับ มัวเมาในความไม่มีโรค ฯลฯ หรือปุถุชนผู้ไม่ได้สดับ<br>
  มัวเมาในชีวิต ประพฤติกายทุจริต วจีทุจริต มโนทุจริต หลังจากตายแล้วจะไปเกิด<br>
  ในอบาย ทุคติ วินิบาต นรก<br>
  ภิกษุผู้มัวเมาในความเป็นหนุ่มสาวย่อมบอกคืนสิกขา กลับมาเป็นคฤหัสถ์<br>
  ภิกษุผู้มัวเมาในความไม่มีโรคย่อมบอกคืนสิกขา กลับมาเป็นคฤหัสถ์ หรือภิกษุผู้<br>
  มัวเมาในชีวิตย่อมบอกคืนสิกขา กลับมาเป็นคฤหัสถ์<br>
  ปุถุชนทั้งหลายมีความเจ็บไข้เป็นธรรมดา<br>
  มีความแก่เป็นธรรมดาและมีความตายเป็นธรรมดา<br>
  เป็นอยู่ตามสภาวะ ย่อมพากันรังเกียจ(บุคคลอื่น)<br>
  ก็การที่เรารังเกียจความป่วยไข้เป็นต้นนี้<br>
  ในหมู่สัตว์ผู้มีสภาวะอย่างนี้นั้น<br>
  ไม่สมควรแก่เราผู้มีปกติอยู่อย่างนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๐๐ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๑๐. อาธิปเตยยสูตร</p>
<p>
  เรานั้นอยู่อย่างนี้ รู้ธรรมที่หมดอุปธิ๑<br>
  เห็นความสำราญในเนกขัมมะ๒<br>
  ย่อมครอบงำความมัวเมาทุกอย่าง<br>
  คือ ความมัวเมาในความไม่มีโรค<br>
  ความมัวเมาในความเป็นหนุ่มสาว<br>
  และความมัวเมาในชีวิต<br>
  ความพยายามได้มีแก่เรานั้นผู้เห็นนิพพาน<br>
  บัดนี้เราไม่ควรกลับไปเสพกาม<br>
  เราจักไม่เวียนกลับ จักมีพรหมจรรย์เป็นจุดมุ่งหมาย</p>

<p class="nc">
  สุขุมาลสูตรที่ ๙ จบ<br>
<br>
๑๐. อาธิปเตยยสูตร<br>
  ว่าด้วยอาธิปไตย</p>
<p>
  [๔๐] ภิกษุทั้งหลาย อาธิปไตย(ความเป็นใหญ่) ๓ ประการนี้<br>
  อาธิปไตย ๓ ประการ อะไรบ้าง คือ<br>
  ๑. อัตตาธิปไตย (ความมีตนเป็นใหญ่)<br>
  ๒. โลกาธิปไตย (ความมีโลกเป็นใหญ่)<br>
  ๓. ธัมมาธิปไตย (ความมีธรรมเป็นใหญ่)<br>
  อัตตาธิปไตย เป็นอย่างไร<br>
  คือ ภิกษุในธรรมวินัยนี้อยู่ในป่าบ้าง อยู่ตามโคนต้นไม้บ้าง อยู่ในเรือนว่างบ้าง<br>
  ย่อมเห็นประจักษ์ว่า เราออกจากเรือนบวชเป็นบรรพชิต ไม่ใช่เพราะเหตุแห่งจีวร</p>
<p class="footer">เชิงอรรถ :<br>
  ๑ ธรรมที่หมดอุปธิ ในที่นี้หมายถึงนิพพานธรรมที่ปราศจากกิเลส ขันธ์ และอภิสังขารทั้งปวง
  (องฺ.ติก.อ.<br>
  ๒/๓๙/๑๔๖)<br>
  ๒ เห็นความสำราญในเนกขัมมะ ในที่นี้หมายถึงเห็นพระนิพพานโดยความเป็นธรรมแดนเกษม
  (องฺ.ติก.อ.<br>
  ๒/๓๙/๑๔๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๐๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๑๐. อาธิปเตยยสูตร</p>
<p>
  บิณฑบาต เสนาสนะ เราออกจากเรือนบวชเป็นบรรพชิต ไม่ใช่เพราะเหตุแห่งความ<br>
  มีหรือความไม่มีเช่นนั้น อนึ่ง เราถูกชาติ ชรา มรณะ โสกะ ปริเทวะ ทุกข์ โทมนัส<br>
  และอุปายาสครอบงำชื่อว่าถูกทุกข์ครอบงำ มีทุกข์อยู่ตรงหน้า ทำอย่างไร การทำ<br>
  ที่สุดกองทุกข์ทั้งสิ้นนี้จะพึงปรากฏ การที่เราละกามเช่นใดแล้วจึงออกจากเรือนบวช<br>
  เป็นบรรพชิต เราพึงแสวงหากามเช่นนั้น หรือกามที่เลวกว่านั้น นั้นไม่สมควรแก่<br>
  เราเลย<br>
  ภิกษุนั้นเห็นประจักษ์ว่า ความเพียรที่เราเริ่มไว้แล้วจักไม่ย่อหย่อน สติที่<br>
  ตั้งมั่นแล้วจักไม่เลอะเลือน กายที่สงบแล้วจักไม่กระสับกระส่าย จิตที่ตั้งมั่นแล้วจัก<br>
  มีอารมณ์แน่วแน่ เธอทำตนเท่านั้นให้เป็นใหญ่ ละอกุศล บำเพ็ญกุศล ละกรรม<br>
  ที่มีโทษ บำเพ็ญกรรมที่ไม่มีโทษ รักษาตนให้บริสุทธิ์<br>
  ภิกษุทั้งหลาย นี้เรียกว่า อัตตาธิปไตย<br>
  โลกาธิปไตย เป็นอย่างไร<br>
  คือ ภิกษุในธรรมวินัยนี้อยู่ในป่าบ้าง อยู่ตามโคนต้นไม้บ้าง อยู่ในเรือนว่างบ้าง<br>
  ย่อมเห็นประจักษ์ว่า เราออกจากเรือนบวชเป็นบรรพชิต ไม่ใช่เพราะเหตุแห่งจีวร<br>
  บิณฑบาต เสนาสนะ เราออกจากเรือนบวชเป็นบรรพชิต ไม่ใช่เพราะเหตุแห่งความ<br>
  มีหรือความไม่มีเช่นนั้น อนึ่ง เราถูกชาติ ชรา มรณะ โสกะ ปริเทวะ ทุกข์ โทมนัส<br>
  และอุปายาสครอบงำ ชื่อว่าถูกทุกข์ครอบงำ มีทุกข์อยู่ตรงหน้า ทำอย่างไร การทำ<br>
  ที่สุดกองทุกข์ทั้งสิ้นนี้จะพึงปรากฏ ก็เราบวชแล้วอย่างนี้พึงคิดเรื่องกาม เรื่องปอง<br>
  ร้าย เรื่องเบียดเบียน โลกสันนิวาส(การอยู่ร่วมกันของสัตว์โลก)นี้ใหญ่ ก็ในโลก-&#65533;<br>
  สันนิวาสใหญ่มีสมณพราหมณ์ผู้มีฤทธิ์ มีตาทิพย์ รู้จิตของบุคคลอื่น สมณพราหมณ์<br>
  เหล่านั้นมองเห็นได้แม้จากที่ไกล แม้อยู่ใกล้ก็ไม่ปรากฏ รู้จิต(ของบุคคลอื่น)แม้ด้วย<br>
  จิต(ของตน) สมณพราหมณ์แม้เหล่านั้นพึงรู้จักเราอย่างนี้ว่า ท่านผู้เจริญทั้งหลาย<br>
  โปรดดูกุลบุตรนี้ เพราะมีศรัทธา เขาจึงออกจากเรือนบวชเป็นบรรพชิต เต็มไปด้วย<br>
  บาปอกุศลธรรมอยู่ แม้เทวดาผู้มีฤทธิ์ มีตาทิพย์ รู้จิตของบุคคลอื่นก็มีอยู่<br>
  เทวดาเหล่านั้นย่อมปรากฏจากที่ไกลบ้าง เข้ามาใกล้แล้วกลับมองไม่เห็นบ้าง ย่อม<br>
  รู้จิตด้วยจิตบ้าง เทวดาแม้เหล่านั้นพึงรู้จักเราอย่างนี้ว่า ท่านผู้เจริญทั้งหลาย<br>
  โปรดดูกุลบุตรนี้ เพราะมีศรัทธาเขาจึงออกจากเรือนบวชเป็นบรรพชิต เต็มไปด้วย<br>
  บาปอกุศลธรรมอยู่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๐๒ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค ๑๐. อาธิปเตยยสูตร</p>
<p>
  ภิกษุนั้นเห็นประจักษ์ว่า ความเพียรที่เราเริ่มไว้แล้วจักไม่ย่อหย่อน สติที่ตั้ง<br>
  มั่นแล้วจักไม่เลอะเลือน กายที่สงบแล้วจักไม่กระสับกระส่าย จิตที่ตั้งมั่นแล้วจักมี<br>
  อารมณ์แน่วแน่ เธอทำโลกเท่านั้นให้เป็นใหญ่ ละอกุศล บำเพ็ญกุศล ละกรรมที่มี<br>
  โทษ บำเพ็ญกรรมที่ไม่มีโทษ รักษาตนให้บริสุทธิ์<br>
  ภิกษุทั้งหลาย นี้เรียกว่า โลกาธิปไตย<br>
  ธัมมาธิปไตย เป็นอย่างไร<br>
  คือ ภิกษุในธรรมวินัยนี้อยู่ในป่าบ้าง อยู่ตามโคนต้นไม้บ้าง อยู่ในเรือนว่างบ้าง<br>
  ย่อมเห็นประจักษ์ว่า เราออกจากเรือนบวชเป็นบรรพชิต ไม่ใช่เพราะเหตุแห่งจีวร<br>
  บิณฑบาต เสนาสนะ เราออกจากเรือนบวชเป็นบรรพชิต ไม่ใช่เพราะเหตุแห่งความ<br>
  มีหรือความไม่มีเช่นนั้น อนึ่ง เราถูกชาติ ชรา มรณะ โสกะ ปริเทวะ ทุกข์ โทมนัส<br>
  และอุปายาสครอบงำ ชื่อว่าถูกทุกข์ครอบงำ มีทุกข์อยู่ตรงหน้า ทำอย่างไร การ<br>
  ทำที่สุดกองทุกข์ทั้งสิ้นนี้จะพึงปรากฏ พระธรรมอันพระผู้มีพระภาคตรัสไว้ดีแล้ว
  ผู้<br>
  ปฏิบัติจะพึงเห็นชัดด้วยตนเอง ไม่ประกอบด้วยกาล๑ ควรเรียกให้มาดู ควรน้อมเข้า<br>
  มาในตน อันวิญญูชนพึงรู้เฉพาะตน ก็เพื่อนพรหมจารีผู้รู้เห็นอยู่ มีอยู่ การที่เรา<br>
  บวชในธรรมวินัยที่พระผู้มีพระภาคตรัสไว้ดีแล้วอย่างนี้พึงเกียจคร้านประมาทอยู่นั้น<br>
  ไม่สมควรแก่เราเลย<br>
  ภิกษุนั้นย่อมเห็นประจักษ์ว่า ความเพียรที่เราเริ่มไว้แล้วจักไม่ย่อหย่อน สติที่<br>
  ตั้งมั่นแล้วจักไม่เลอะเลือน กายที่สงบแล้วจักไม่กระสับกระส่าย จิตที่ตั้งมั่นแล้วจัก<br>
  มีอารมณ์แน่วแน่ เธอยกธรรมเท่านั้นให้เป็นใหญ่ ละอกุศล บำเพ็ญกุศล ละกรรม<br>
  ที่มีโทษ บำเพ็ญกรรมที่ไม่มีโทษ รักษาตนให้บริสุทธิ์<br>
  ภิกษุทั้งหลาย นี้เรียกว่า ธัมมาธิปไตย<br>
  ภิกษุทั้งหลาย อาธิปไตย ๓ ประการนี้แล</p>
<p class="footer">เชิงอรรถ :<br>
  ๑ ไม่ประกอบด้วยกาล หมายถึงให้ผลไม่จำกัดกาล คือไม่ขึ้นกับกาลเวลา ให้ผลแก่ผู้ปฏิบัติทุกเวลา
  ทุก<br>
  โอกาส บรรลุเมื่อใดก็ได้รับผลเมื่อนั้น (องฺ.ทุก.อ. ๒/๕๔/๑๕๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๐๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๔. เทวทูตวรรค รวมพระสูตรที่มีในวรรค</p>
<p>
  ชื่อว่าความลับของผู้ทำบาปย่อมไม่มีในโลก<br>
  แน่ะบุรุษ ตัวท่านเองย่อมรู้ว่าจริงหรือเท็จ<br>
  ท่านผู้เจริญ ท่านสามารถทำความดีได้<br>
  แต่กลับดูหมิ่นตัวเองเสีย<br>
  และยังปกปิดความชั่วซึ่งมีอยู่ในตน<br>
  ทวยเทพและตถาคตย่อมมองเห็นท่าน<br>
  ผู้เป็นคนพาล ประพฤติไม่สม่ำเสมอในโลก<br>
  เพราะเหตุนั้นแล คนที่มีตนเป็นใหญ่ควรมีสติเที่ยวไป<br>
  คนที่มีโลกเป็นใหญ่ควรมีปัญญาและเพ่งพินิจ<br>
  ส่วนคนมีธรรมเป็นใหญ่ควรประพฤติตามธรรม<br>
  มุนีผู้มีความบากบั่นอย่างจริงจังย่อมไม่เสื่อม<br>
  บุคคลใดมีความเพียร ข่มมาร<br>
  ครอบงำมัจจุราชผู้กำหนดชะตากรรมเสียได้<br>
  สัมผัสธรรมเป็นที่สิ้นความเกิด<br>
  บุคคลเช่นนั้นย่อมเป็นผู้รู้แจ้งโลก มีปัญญาดี<br>
  เป็นมุนีหมดความทะยานอยากในธรรมทั้งปวง</p>

<p class="nc">
  อาธิปเตยยสูตรที่ ๑๐ จบ<br>
  เทวทูตวรรคที่ ๔ จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. สพรหมกสูตร   ๒. อานันทสูตร<br>
   ๓. สารีปุตตสูต  ๔. นิทานสูตร<br>
   ๕. หัตถกสูต  ๖. เทวทูตสูตร<br>
   ๗. ยมราชสูตร  ๘. จตุมหาราชสูตร<br>
   ๘. ทุติยจตุมหาราชสูตร  ๙. สุขุมาลสูตร<br>
   ๑๐. อาธิปเตยยสูตร</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๐๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๕. จูฬวรรค ๒. ติฐานสูตร<br>
<br>
  ๕. จูฬวรรค<br>
  หมวดว่าด้วยเรื่องเล็กน้อย<br>
  ๑. สัมมุขีภาวสูตร<br>
  ว่าด้วยความพร้อมแห่งธรรม</p>
<p>
  [๔๑] พระผู้มีพระภาคตรัสว่า ภิกษุทั้งหลาย เพราะความพร้อมแห่งธรรม<br>
  ๓ ประการ กุลบุตรผู้มีศรัทธาจึงประสพ๑บุญมาก<br>
  ความพร้อมแห่งธรรม ๓ ประการ อะไรบ้าง คือ<br>
  ๑. เพราะความพร้อมแห่งศรัทธา๒ กุลบุตรผู้มีศรัทธาจึงประสพบุญมาก<br>
  ๒. เพราะความพร้อมแห่งไทยธรรม กุลบุตรผู้มีศรัทธาจึงประสพบุญมาก<br>
  ๓. เพราะความพร้อมแห่งทักขิไณยบุคคล(บุคคลผู้ควรรับทักษิณา) กุลบุตร<br>
  ผู้มีศรัทธาจึงประสพบุญมาก<br>
  ภิกษุทั้งหลาย เพราะความพร้อมแห่งธรรม ๓ ประการนี้แล กุลบุตรผู้มี<br>
  ศรัทธาจึงประสพบุญมาก</p>

<p class="nc">
  สัมมุขีภาวสูตรที่ ๑ จบ<br>
<br>
๒. ติฐานสูตร<br>
  ว่าด้วยฐานะที่เป็นเหตุให้ทราบผู้มีศรัทธา</p>
<p>
  [๔๒] ภิกษุทั้งหลาย บุคคลผู้มีศรัทธาเลื่อมใสพึงทราบได้โดยฐานะ ๓ ประการ<br>
  ฐานะ ๓ ประการ อะไรบ้าง คือ</p>
<p class="footer">เชิงอรรถ :<br>
  ๑ ประสพ ในที่นี้หมายถึงได้รับผลตอบ (ปฏิลภติ) (องฺ.ติก.อ. ๒/๔๑/๑๔๘)<br>
  ๒ ความพร้อมแห่งศรัทธา ที่พระพุทธเจ้าตรัสเรียงความสำคัญไว้เป็นอันดับที่ ๑ ในที่นี้เพราะศรัทธามี<br>
  ความสำคัญมาก บุคคลเมื่อจะให้ทานจำต้องเกิดศรัทธาก่อน หากปราศจาคศรัทธา แม้มีไทยธรรมและ<br>
  ปฏิคาหก(ผู้รับ) ก็ไม่สามารถทำบุญได้ และศรัทธาเป็นสิ่งที่หาได้ยาก เพราะศรัทธาของปุถุชน
  ย่อม<br>
  เปลี่ยนแปลงได้ทุกขณะ ส่วนไทยธรรม และทักขิไณยบุคคลเป็นสิ่งที่หาได้ง่าย (องฺ.ติก.อ.
  ๒/๔๑/๑๔๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๐๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๕. จูฬวรรค ๓. อัตถวสสูตร</p>
<p>
  ๑. เป็นผู้ปรารถนาที่จะเห็นท่านผู้มีศีล<br>
  ๒. เป็นผู้ปรารถนาที่จะฟังสัทธรรม<br>
  ๓. เป็นผู้มีใจปราศจากความตระหนี่อันเป็นมลทิน มีจาคะอันสละแล้ว มี<br>
  ฝ่ามือชุ่ม ยินดีในการสละ ควรแก่การขอ ยินดีในการแจกทาน อยู่<br>
  ครองเรือน<br>
  ภิกษุทั้งหลาย บุคคลผู้มีศรัทธาเลื่อมใสพึงทราบได้โดยฐานะ ๓ ประการนี้แล<br>
  บุคคลผู้ปรารถนาจะเห็นท่านผู้มีศีล<br>
  ปรารถนาจะฟังสัทธรรม<br>
  กำจัดความตระหนี่อันเป็นมลทิน<br>
  บุคคลนั้นเรียกว่า ผู้มีศรัทธา</p>

<p class="nc">
  ติฐานสูตรที่ ๒ จบ<br>
<br>
๓. อัตถวสสูตร<br>
  ว่าด้วยอำนาจประโยชน์</p>
<p>
  [๔๓] ภิกษุทั้งหลาย บุคคลผู้พิจารณาเห็นอำนาจประโยชน์ ๓ ประการ<br>
  จึงควรแสดงธรรมแก่คนเหล่าอื่น<br>
  อำนาจประโยชน์ ๓ ประการ อะไรบ้าง คือ<br>
  ๑. บุคคลผู้แสดงธรรม๑รู้แจ้งอรรถ๒และรู้แจ้งธรรม๓<br>
  ๒. บุคคลผู้ฟังธรรมรู้แจ้งอรรถและรู้แจ้งธรรม<br>
  ๓. บุคคลผู้แสดงธรรมและผู้ฟังธรรมทั้ง ๒ ฝ่าย รู้แจ้งอรรถและรู้แจ้งธรรม<br>
  ภิกษุทั้งหลาย บุคคลผู้พิจารณาเห็นอำนาจประโยชน์ ๓ ประการนี้แลจึงควร<br>
  แสดงธรรมแก่คนเหล่าอื่น</p>
<p class="nc">
  อัตถวสสูตรที่ ๓ จบ</p>
<p class="footer">เชิงอรรถ :<br>
  ๑ แสดงธรรม ในที่นี้หมายถึงแสดงอริยสัจ ๔ ประการ (องฺ.ติก.อ. ๒/๔๓/๑๕๒-๓)<br>
  ๒ รู้แจ้งอรรถ ในที่นี้หมายถึงรู้อรรถกถา (องฺ.ติก.อ. ๒/๔๓/๑๕๒-๓)<br>
  ๓ รู้แจ้งธรรม ในที่นี้หมายถึงรู้ธรรมบาลี คือพุทธพจน์ (องฺ.ติก.อ. ๒/๔๓/๑๕๒-๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๐๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๕. จูฬวรรค ๕. ปัณฑิตสูตร<br>
<br>
  ๔. กถาปวัตติสูตร<br>
  ว่าด้วยเหตุให้การสนทนาดำเนินไปได้</p>
<p>
  [๔๔] ภิกษุทั้งหลาย การสนทนาดำเนินไปได้ด้วยฐานะ๑ ๓ ประการ<br>
  ฐานะ ๓ ประการ อะไรบ้าง คือ<br>
  ๑. บุคคลผู้แสดงธรรมรู้แจ้งอรรถและรู้แจ้งธรรม<br>
  ๒. บุคคลผู้ฟังธรรมรู้แจ้งอรรถและรู้แจ้งธรรม<br>
  ๓. บุคคลผู้แสดงธรรมและผู้ฟังธรรมทั้ง ๒ ฝ่ายรู้แจ้งอรรถและรู้แจ้งธรรม<br>
  ภิกษุทั้งหลาย การสนทนาดำเนินไปได้ด้วยฐานะ ๓ ประการนี้แล</p>

<p class="nc">
  กถาปวัตติสูตรที่ ๔ จบ<br>
<br>
๕. ปัณฑิตสูตร<br>
  ว่าด้วยกรรมที่บัณฑิตบัญญัติไว้</p>
<p>
  [๔๕] ภิกษุทั้งหลาย กรรม ๓ ประการนี้บัณฑิตบัญญัติไว้ สัตบุรุษบัญญัติไว้<br>
  กรรม ๓ ประการ อะไรบ้าง คือ<br>
  ๑. ทาน(การให้) ๒. ปัพพัชชา(การถือบวช)<br>
  ๓. มาตาปิตุอุปัฏฐาน(การบำรุงมารดาบิดา)<br>
  กรรม ๓ ประการนี้แลบัณฑิตบัญญัติไว้ สัตบุรุษบัญญัติไว้<br>
  ทาน อหิงสา(ความไม่เบียดเบียน)<br>
  สัญญมะ(ความสำรวม) ทมะ(การฝึกฝน)<br>
  มาตาปิตุอุปัฏฐาน(การบำรุงมารดาบิดา)<br>
  เป็นสิ่งที่สัตบุรุษบัญญัติไว้</p>
<p class="footer">เชิงอรรถ :<br>
  ๑ ฐานะ ในที่นี้หมายถึงเหตุ (องฺ.ติก.อ. ๒/๔๔/๑๕๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๐๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๕. จูฬวรรค ๗. สังขตลักขณสูตร</p>
<p>
  คุณธรรมเหล่านี้เป็นฐานะของสัตบุรุษทั้งหลายผู้สงบ<br>
  เป็นพรหมจารีบุคคลซึ่งบัณฑิตควรเสพ<br>
  บัณฑิตนั้นเป็นอริยบุคคลผู้มีทัสสนะสมบูรณ์๑<br>
  เข้าถึงโลกอันเกษม๒ได้</p>

<p class="nc">
  ปัณฑิตสูตรที่ ๕ จบ<br>
<br>
๖. สีลวันตสูตร<br>
  ว่าด้วยบรรพชิตผู้มีศีล</p>
<p>
  [๔๖] ภิกษุทั้งหลาย บรรพชิตผู้มีศีล เข้าไปอาศัยหมู่บ้านหรือตำบลใดอยู่<br>
  มนุษย์ทั้งหลายในหมู่บ้านหรือตำบลนั้น ย่อมประสพบุญมากด้วยฐานะ๓ ๓ ประการ<br>
  ฐานะ ๓ ประการ อะไรบ้าง คือ<br>
  ๑. กาย ๒. วาจา ๓. ใจ<br>
  ภิกษุทั้งหลาย บรรพชิตผู้มีศีลเข้าไปอาศัยหมู่บ้านหรือตำบลใดอยู่ มนุษย์<br>
  ทั้งหลายในหมู่บ้านหรือตำบลนั้นย่อมประสพบุญมากด้วยฐานะ ๓ ประการนี้แล</p>

<p class="nc">
  สีลวันตสูตรที่ ๖ จบ<br>
<br>
๗. สังขตลักขณสูตร<br>
  ว่าด้วยลักษณะที่ถูกปัจจัยปรุงแต่ง</p>
<p>
  [๔๗] ภิกษุทั้งหลาย สังขตลักษณะแห่งสังขตธรรม(ลักษณะที่ถูกปัจจัยปรุงแต่ง<br>
  แห่งธรรมที่ถูกปัจจัยปรุงแต่ง) ๓ ประการนี้</p>
<p class="footer">เชิงอรรถ :<br>
  ๑ อริยบุคคลผู้มีทัสสนะสมบูรณ์ ในที่นี้หมายถึงบุคคลผู้บำรุงมารดาบิดา มิใช่หมายถึงพระพุทธเจ้า<br>
  หรือพระโสดาบัน (องฺ.ติก.อ. ๒/๔๕/๑๕๓)<br>
  ๒ โลกอันเกษม ในที่นี้หมายถึงเทวโลก (องฺ.ติก.อ. ๒/๔๕/๑๕๓)<br>
  ๓ ดูเชิงอรรถที่ ๑ ข้อ ๔๔ ติกนิบาต หน้า ๒๐๗ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๐๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๕. จูฬวรรค ๙. ปัพพตราชสูตร</p>
<p>
  สังเขตลักษณะแห่งสังขตธรรม ๓ ประการ อะไรบ้าง คือ<br>
  ๑. ความเกิดขึ้นปรากฏ ๒. ความดับสลายปรากฏ<br>
  ๓. เมื่อตั้งอยู่ ความแปร๑ปรากฏ<br>
  ภิกษุทั้งหลาย สังขตลักษณะแห่งสังขตธรรม ๓ ประการนี้แล</p>

<p class="nc">
  สังขตลักขณสูตรที่ ๗ จบ<br>
<br>
๘. อสังขตลักขณสูตร<br>
  ว่าด้วยลักษณะที่ไม่ถูกปัจจัยปรุงแต่ง</p>
<p>
  [๔๘] ภิกษุทั้งหลาย อสังขตลักษณะแห่งอสังขตธรรม(ลักษณะที่ไม่ถูกปัจจัย<br>
  ปรุงแต่งแห่งธรรมที่ไม่ถูกปัจจัยปรุงแต่ง) ๓ ประการนี้<br>
  อสังขตลักษณะแห่งอสังขตธรรม ๓ ประการ อะไรบ้าง คือ<br>
  ๑. ความเกิดขึ้นไม่ปรากฏ<br>
  ๒. ความดับสลายไม่ปรากฏ<br>
  ๓. เมื่อตั้งอยู่ ความแปรไม่ปรากฏ<br>
  ภิกษุทั้งหลาย อสังขตลักษณะแห่งอสังขตธรรม ๓ ประการนี้แล</p>

<p class="nc">
  อสังขตลักขณสูตรที่ ๘ จบ<br>
<br>
๙. ปัพพตราชสูตร<br>
  ว่าด้วยขุนเขาหิมพานต์</p>
<p>
  [๔๙] ภิกษุทั้งหลาย ไม้สาละใหญ่อาศัยขุนเขาหิมพานต์ย่อมงอกงามด้วยความ<br>
  เจริญ ๓ ประการ</p>
<p class="footer">เชิงอรรถ :<br>
  ๑ ความแปร (อัญญถัตตะ) ในที่นี้หมายถึงความเปลี่ยนกลายไปจากลักษณะหรือภาวะเดิม
  ได้แก่ ชรา<br>
  (องฺ.ติก.อ. ๒/๔๗/๑๕๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๐๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๕. จูฬวรรค ๙. ปัพพตราชสูตร</p>
<p>
  ความเจริญ ๓ ประการ อะไรบ้าง คือ<br>
  ๑. กิ่ง ใบแก่ และใบอ่อน ๒. เปลือกและสะเก็ด<br>
  ๓. กระพี้และแก่น<br>
  ไม้สาละใหญ่อาศัยขุนเขาหิมพานต์ย่อมงอกงามด้วยความเจริญ ๓ ประการนี้<br>
  ฉันใด<br>
  ชนภายในอาศัยพ่อบ้านผู้มีศรัทธาย่อมงอกงามด้วยความเจริญ ๓ ประการ<br>
  ฉันนั้นเหมือนกัน<br>
  ความเจริญ ๓ ประการ อะไรบ้าง คือ<br>
  ๑. ศรัทธา ๒. ศีล ๓. ปัญญา<br>
  ภิกษุทั้งหลาย ชนภายในอาศัยพ่อบ้านผู้มีศรัทธาย่อมงอกงามด้วยความเจริญ<br>
  ๓ ประการนี้<br>
  ภูเขาหินมีอยู่ในป่าใหญ่<br>
  หมู่ไม้เหล่านั้นอาศัยภูเขานั้น<br>
  เจริญงอกงามเติบโตในป่า แม้ฉันใด<br>
  บุตร ภรรยา พวกพ้อง อำมาตย์ หมู่ญาติ<br>
  และชนผู้อาศัยเขาเลี้ยงชีพ ก็ฉันนั้นเหมือนกัน<br>
  อาศัยพ่อบ้านผู้มีศรัทธา สมบูรณ์ด้วยศีล<br>
  ย่อมงอกงามในโลกนี้<br>
  ชนผู้มีปัญญาเห็นแจ้ง เห็นศีล<br>
  จาคะ(ความเสียสละ) และสุจริต(ความประพฤติดี)<br>
  ของพ่อบ้านผู้มีศีลนั้นแล้วย่อมทำตาม<br>
  บุคคลประพฤติธรรมซึ่งเป็นทางนำสัตว์ไปสู่สุคติ<br>
  ย่อมเพลิดเพลินในโลกนี้สมปรารถนา<br>
  ย่อมบันเทิงในเทวโลก</p>
<p class="nc">
  ปัพพตราชสูตรที่ ๙ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๑๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๕. จูฬวรรค ๑๑. มหาโจรสูตร<br>
<br>
  ๑๐. อาตัปปกรณียสูตร<br>
  ว่าด้วยเหตุให้ทำความเพียร</p>
<p>
  [๕๐] ภิกษุทั้งหลาย บุคคลควรทำความเพียรด้วยฐานะ ๓ ประการ<br>
  ฐานะ ๓ ประการ อะไรบ้าง คือ<br>
  ๑. เพื่อความไม่เกิดขึ้นแห่งบาปอกุศลธรรมที่ยังไม่เกิดขึ้น<br>
  ๒. เพื่อความเกิดขึ้นแห่งกุศลธรรมที่ยังไม่เกิดขึ้น<br>
  ๓. เพื่อความอดกลั้นเวทนาทั้งหลาย อันมีในร่างกายที่เกิดขึ้นแล้ว เป็น<br>
  ทุกข์ กล้าแข็ง เจ็บปวด เผ็ดร้อน ไม่น่ายินดี ไม่น่าพอใจ พรากชีวิต<br>
  บุคคลควรทำความเพียรด้วยฐานะ ๓ ประการนี้<br>
  ภิกษุทั้งหลาย ในกาลใด ภิกษุทำความเพียรเพื่อความไม่เกิดขึ้นแห่งบาป<br>
  อกุศลธรรมที่ยังไม่เกิดขึ้น เพื่อความเกิดขึ้นแห่งกุศลธรรมที่ยังไม่เกิดขึ้น เพื่อความ<br>
  อดกลั้นเวทนาทั้งหลายอันมีในร่างกายที่เกิดขึ้นแล้ว เป็นทุกข์ กล้าแข็ง เจ็บปวด<br>
  เผ็ดร้อน ไม่น่ายินดี ไม่น่าพอใจ พรากชีวิต ในกาลนั้น ภิกษุนี้เราเรียกว่า มี<br>
  ความเพียร มีปัญญารักษาตน มีสติเพื่อทำที่สุดทุกข์โดยชอบ</p>

<p class="nc">
  อาตัปปกรณียสูตรที่ ๑๐ จบ<br>
<br>
๑๑. มหาโจรสูตร<br>
  ว่าด้วยองค์ประกอบของมหาโจร</p>
<p>
  [๕๑] ภิกษุทั้งหลาย มหาโจรประกอบด้วยองค์ ๓ ประการ ย่อมงัดแงะบ้าง<br>
  ทำการปล้นบ้าง ล้อมปล้นเรือนหลังเดียวบ้าง ดักปล้นในทางเปลี่ยวบ้าง<br>
  องค์ ๓ ประการ อะไรบ้าง คือ<br>
  มหาโจรในโลกนี้<br>
  ๑. อาศัยที่ขรุขระ ๒. อาศัยป่ารก<br>
  ๓. อาศัยผู้มีอิทธิพล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๑๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๕. จูฬวรรค ๑๑. มหาโจรสูตร</p>
<p>
  มหาโจรอาศัยที่ขรุขระ เป็นอย่างไร<br>
  คือ มหาโจรในโลกนี้อาศัยเกาะแก่งแห่งแม่น้ำหรือที่ขรุขระแห่งภูเขา มหาโจร<br>
  อาศัยที่ขรุขระ เป็นอย่างนี้แล<br>
  มหาโจรอาศัยป่ารก เป็นอย่างไร<br>
  คือ มหาโจรในโลกนี้อาศัยป่ารกด้วยหญ้าบ้าง ป่ารกด้วยต้นไม้บ้าง ป่าที่มี<br>
  แนวป้องกันบ้าง แนวป่าใหญ่บ้าง มหาโจรอาศัยป่ารก เป็นอย่างนี้แล<br>
  มหาโจรอาศัยผู้มีอิทธิพล เป็นอย่างไร<br>
  คือ มหาโจรในโลกนี้อาศัยพระราชาหรือมหาอำมาตย์ของพระราชา เขาคิด<br>
  อย่างนี้ว่า ถ้าใครจักกล่าวหาอะไรเรา พระราชาหรือมหาอำมาตย์ของพระราชา<br>
  เหล่านี้ก็จักว่าคดีความช่วยปกป้องเรา ถ้าใครกล่าวหาอะไรมหาโจรนั้น พระราชา<br>
  หรือมหาอำมาตย์ของพระราชานั้นต่างก็ว่าคดีความช่วยปกป้องเขา มหาโจรอาศัยผู้<br>
  มีอิทธิพล เป็นอย่างนี้แล<br>
  มหาโจรประกอบด้วยองค์ ๓ เป็นประการนี้แล ย่อมงัดแงะบ้าง ทำการ<br>
  ปล้นบ้าง ล้อมปล้นเรือนหลังเดียวบ้าง ดักปล้นในทางเปลี่ยวบ้าง ฉันใด<br>
  ภิกษุชั่วประกอบด้วยธรรม ๓ ประการ ก็ฉันนั้นเหมือนกัน ย่อมบริหารตนให้<br>
  ถูกกำจัด ถูกทำลาย มีความเสียหาย ถูกผู้รู้ติเตียน และประสพสิ่งที่ไม่ใช่บุญเป็น<br>
  อันมาก<br>
  ธรรม ๓ ประการ อะไรบ้าง คือ<br>
  ภิกษุชั่วในธรรมวินัยนี้<br>
  ๑. อาศัยกรรมที่ไม่ตรงไปตรงมา ๒. อาศัยกรรมที่เร้นลับ<br>
  ๓. อาศัยผู้มีอิทธิพล<br>
  ภิกษุชั่วอาศัยกรรมที่ไม่ตรงไปตรงมา เป็นอย่างไร<br>
  คือ ภิกษุชั่วในธรรมวินัยนี้ประกอบด้วยกายกรรม วจีกรรม มโนกรรมที่ไม่ตรง<br>
  ไปตรงมา ภิกษุชั่วอาศัยกรรมที่ไม่ตรงไปตรงมา เป็นอย่างนี้แล<br>
  ภิกษุชั่วอาศัยกรรมที่เร้นลับ เป็นอย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๑๒ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๑. ปฐมปัณณาสก์]<br>
๕. จูฬวรรค รวมพระสูตรที่มีในวรรค</p>
<p>
  คือ ภิกษุชั่วในธรรมวินัยนี้เป็นมิจฉาทิฏฐิ ประกอบด้วยอันตคาหิกทิฏฐิ๑ ภิกษุ<br>
  ชั่วอาศัยกรรมที่เร้นลับ เป็นอย่างนี้แล<br>
  ภิกษุชั่วอาศัยผู้มีอิทธิพล เป็นอย่างไร<br>
  คือ ภิกษุชั่วในธรรมวินัยนี้อาศัยพระราชาหรือมหาอำมาตย์ของพระราชา ภิกษุ<br>
  นั้นคิดอย่างนี้ว่า ถ้าใครจักกล่าวหาอะไรเรา พระราชาหรือมหาอำมาตย์ของพระ<br>
  ราชาเหล่านี้ก็จักว่าคดีความช่วยปกป้องเรา ถ้าใครว่ากล่าวอะไรภิกษุนั้น พระราชา<br>
  หรือมหาอำมาตย์ของพระราชานั้นต่างก็ว่าคดีความช่วยปกป้องเธอ ภิกษุชั่วอาศัยผู้<br>
  มีอิทธิพล เป็นอย่างนี้แล<br>
  ภิกษุชั่วประกอบด้วยธรรม ๓ ประการนี้แล ย่อมบริหารตนให้ถูกกำจัด ถูก<br>
  ทำลาย มีความเสียหาย ถูกผู้รู้ติเตียน และประสพสิ่งที่ไม่ใช่บุญเป็นอันมาก</p>

<p class="nc">
  มหาโจรสูตรที่ ๑๑ จบ<br>
  จูฬวรรคที่ ๕ จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. สัมมุขีภาวสูตร   ๒. ติฐานสูตร<br>
   ๓. อัตถวสสูตร  ๔. กถาปวัตติสูตร<br>
   ๕. ปัณฑิตสูตร  ๖. สีลวันตสูตร<br>
   ๗. สังขตลักขณสูตร  ๘. อสังขตลักขณสูตร<br>
   ๙. ปัพพตราชสูตร ๑๐. อาตัปปกรณียสูตร<br>
   ๑๑. มหาโจรสูตร<br>
  <br>
  ปฐมปัณณาสก์ จบบริบูรณ์</p>
<p class="footer">เชิงอรรถ :<br>
  ๑ อันตคาหิกทิฏฐิ หมายถึงความเห็นผิดแล่นไปสุดโต่งข้างใดข้างหนึ่ง มี ๑๐ ประการ
  คือเห็นว่า (๑) โลก<br>
  เที่ยง (๒) โลกไม่เที่ยง (๓) โลกมีที่สุด (๔) โลกไม่มีที่สุด (๕) ชีวะกับสรีระ
  เป็นอย่างเดียวกัน (๖) ชีวะกับ<br>
  สรีระเป็นคนละอย่าง (๗) หลังจากตายไปตถาคตเกิดอีก (๘) หลังจากตายไปตถาคตไม่เกิดอีก
  (๙) หลัง<br>
  จากตายไปตถาคตเกิดอีกก็ใช่ ไม่เกิดอีกก็ใช่ (๑๐) หลังจากตายไป ตถาคตเกิดอีกก็ไม่ใช่
  ไม่เกิดอีกก็ไม่ใช่<br>
  (อง.ทสก. ๒๔/๙๓/๑๔๙, องฺ.ติก.อ. ๒/๕๑/๑๕๖) ชีวะ ในที่นี้หมายถึงวิญญาณอมตะหรืออาตมัน
  (Soul)<br>
  (ตามนัย อภิ.ปญฺจ. ๑/๑/๑๒๙) ตถาคต ในที่นี้เป็นคำที่ลัทธิอื่น ๆ ใช้กันมาก่อนพุทธกาล
  หมายถึงอัตตา<br>
  (อาตมัน) ไม่ได้หมายถึงพระพุทธเจ้า อรรถกถาอธิบายหมายถึงสัตตะ (ที.สี.อ. ๖๕/๑๐๘))<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๑๓ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๑.
    ปฐมเทวพราหมณสูตร<br>
<br>
  ๒. ทุติยปัณณาสก์<br>
<br>
๑. พราหมณวรรค<br>
  หมวดว่าด้วยพราหมณ์<br>
  ๑. ปฐมเทวพราหมณสูตร<br>
  ว่าด้วยพราหมณ์แก่ ๒ คน สูตรที่ ๑</p>
<p>
  [๕๒] สมัยหนึ่ง พระผู้มีพระภาคประทับอยู่ ณ พระเชตวัน อารามของอนาถ<br>
  บิณฑิกเศรษฐี เขตกรุงสาวัตถี ครั้งนั้น พราหมณ์ ๒ คน เป็นผู้แก่ ผู้เฒ่า ผู้ใหญ่<br>
  ผู้ล่วงกาลผ่านวัย นับแต่เกิดมามีอายุ ๑๒๐ ปี เข้าไปเฝ้าพระผู้มีพระภาคถึงที่<br>
  ประทับ ได้สนทนาปราศรัยพอเป็นที่บันเทิงใจพอเป็นที่ระลึกถึงกันแล้วจึงนั่ง ณ ที่<br>
  สมควร ได้กราบทูลพระผู้มีพระภาคดังนี้ว่า<br>
  ข้าแต่ท่านพระโคดม ข้าพเจ้าทั้งหลายเป็นพราหมณ์แก่ ผู่เฒ่า ผู้ใหญ่ ผู้ล่วง<br>
  กาลผ่านวัย นับแต่เกิดมามีอายุ ๑๒๐ ปี พวกข้าพเจ้านั้นไม่ได้ทำความดีไว้ ไม่<br>
  ได้ทำกุศลไว้ ไม่ได้สร้างเครื่องต้านทานภัยไว้ ขอท่านพระโคดมทรงว่ากล่าวพวก<br>
  ข้าพเจ้า ขอท่านพระโคดมทรงสั่งสอนพวกข้าพเจ้าเพื่อเกื้อกูล เพื่อความสุขแก่พวก<br>
  ข้าพเจ้าตลอดกาลนานเถิด<br>
  พระผู้มีพระภาคตรัสว่า พราหมณ์ทั้งหลาย ที่แท้พวกท่านเป็นผู้แก่ ผู้เฒ่า<br>
  ผู้ใหญ่ ผู้ล่วงกาลผ่านวัย นับแต่เกิดมามีอายุ ๑๒๐ ปี พวกท่านนั้นไม่ได้ทำความดีไว้<br>
  ไม่ได้ทำกุศลไว้ ไม่ได้สร้างเครื่องต้านทานภัยไว้ โลกนี้ถูกชรา(ความแก่) พยาธิ(ความ<br>
  เจ็บ) และมรณะ(ความตาย)ร้อยรัดไว้ เมื่อโลกถูกชรา พยาธิ และมรณะร้อยรัดไว้<br>
  อย่างนี้ ความสำรวมทางกาย วาจา และใจในโลกนี้จะเป็นเครื่องต้านทาน เป็นที่เร้น<br>
  เป็นที่พึ่ง เป็นที่ระลึกและเป็นที่ยึดเหนี่ยวของผู้ตายไปแล้ว<br>
  ชีวิตถูกชรานำเข้าไปสู่ความมีอายุสั้น<br>
  ผู้ที่ถูกชรานำเข้าไปแล้วย่อมไม่มีเครื่องต้านทาน<br>
  บุคคลเมื่อพิจารณาเห็นภัยนี้ในความตาย<br>
  ควรทำบุญที่นำสุขมาให้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๑๔ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๒.
    ทุติยเทวพราหมณสูตร</p>
<p>
  ความสำรวมทางกาย วาจาและใจในโลกนี้<br>
  ย่อมมีเพื่อความสุขแก่บุคคลผู้ตายไปแล้ว<br>
  ซึ่งได้ทำบุญไว้ขณะเมื่อมีชีวิตอยู่</p>

<p class="nc">
  ปฐมเทวพราหมณสูตรที่ ๑ จบ<br>
<br>
๒. ทุติยเทวพราหมณสูตร<br>
  ว่าด้วยพราหมณ์แก่ ๒ คน สูตรที่ ๒</p>
<p>
  [๕๓] ครั้งนั้นพราหมณ์ ๒ คน เป็นผู้แก่ ผู้เฒ่า ผู้ใหญ่ ผู้ล่วงกาลผ่านวัย <br>
  นับแต่เกิดมามีอายุ ๑๒๐ ปี เข้าไปเฝ้าพระผู้มีพระภาคถึงที่ประทับ ถวายอภิวาท<br>
  แล้วนั่ง ณ ที่สมควร ได้กราบทูลพระผู้มีพระภาคดังนี้ว่า<br>
  ข้าแต่ท่านพระโคดม พวกข้าพเจ้าเป็นพราหมณ์แก่ ผู้เฒ่า ผู้ใหญ่ ผู้ล่วงกาล<br>
  ผ่านวัย นับแต่เกิดมามีอายุ ๑๒๐ ปี พวกข้าพเจ้านั้นไม่ได้ทำความดีไว้ ไม่ได้ทำกุศล<br>
  ไว้ ไม่ได้สร้างเครื่องต้านทานภัยไว้ ขอท่านพระโคดมทรงว่ากล่าวพวกข้าพเจ้า ขอ<br>
  ท่านพระโคดมทรงสั่งสอนพวกข้าพเจ้าเพื่อเกื้อกูล เพื่อความสุขแก่พวกข้าพเจ้า<br>
  ตลอดกาลนาน<br>
  พระผู้มีพระภาคตรัสว่า พราหมณ์ทั้งหลาย ที่แท้พวกท่านเป็นผู้แก่ ผู้เฒ่า<br>
  ผู้ใหญ่ ผู้ล่วงกาลผ่านวัย นับแต่เกิดมามีอายุ ๑๒๐ ปี พวกท่านนั้น ไม่ได้ทำความดีไว้<br>
  ไม่ได้ทำกุศลไว้ ไม่ได้สร้างเครื่องต้านทานภัยไว้ โลกนี้ถูกชรา พยาธิ และมรณะ<br>
  แผดเผาแล้ว เมื่อโลกถูกชรา พยาธิ และมรณะแผดเผาแล้วอย่างนี้ ความสำรวม<br>
  ทางกาย วาจา และใจในโลกนี้จะเป็นเครื่องต้านทาน เป็นที่เร้น เป็นที่พึ่ง เป็นที่ระลึก<br>
  และเป็นที่ยึดเหนี่ยวของผู้ตายไปแล้ว<br>
  เมื่อเรือนถูกไฟไหม้<br>
  สิ่งของที่นำออกไปได้ย่อมเป็นประโยชน์แก่เขา<br>
  สิ่งของที่ถูกไฟไหม้ในเรือนนั้น<br>
  ย่อมไม่เป็นประโยชน์แก่เขา ฉันใด<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๑๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๓.
    อัญญตรพราหมณสูตร</p>
<p>
  เมื่อโลกถูกชราและมรณะแผดเผาแล้วก็ฉันนั้นเหมือนกัน<br>
  บุคคลควรนำออกมาด้วยการให้<br>
  สิ่งที่ให้แล้วชื่อว่านำออกไปดีแล้ว<br>
  ความสำรวมทางกาย วาจา และใจในโลกนี้<br>
  ย่อมมีเพื่อความสุขแก่บุคคลผู้ตายไปแล้ว<br>
  ซึ่งได้ทำบุญไว้ขณะเมื่อมีชีวิตอยู่</p>

<p class="nc">
  ทุติยเทวพราหมณสูตรที่ ๒ จบ<br>
<br>
๓. อัญญตรพราหมณสูตร<br>
  ว่าด้วยพราหมณ์ผู้ทูลถามธรรมคุณ</p>
<p>
  [๕๔] ครั้งนั้น พราหมณ์คนหนึ่งเข้าไปเฝ้าพระผู้มีพระภาคถึงที่ประทับ ได้<br>
  สนทนาปราศรัย ฯลฯ พราหมณ์นั้นซึ่งนั่ง ณ ที่สมควรแล้วได้กราบทูลพระผู้มี<br>
  พระภาคดังนี้ว่า<br>
  ข้าแต่ท่านพระโคดม พระองค์ตรัสว่า พระธรรมเป็นธรรมที่ผู้ปฏิบัติจะพึงเห็น<br>
  ชัดด้วยตนเอง พระธรรมเป็นธรรมที่ผู้ปฏิบัติจะพึงเห็นชัดด้วยตนเอง ข้าแต่ท่าน<br>
  พระโคดม ด้วยเหตุเพียงเท่าไรหนอ พระธรรมจึงชื่อว่าเป็นธรรมที่ผู้ปฏิบัติจะพึง<br>
  เห็นชัดด้วยตนเอง ไม่ประกอบด้วยกาล ควรเรียกให้มาดู ควรน้อมเข้ามาในตน<br>
  อันวิญญูชนพึงรู้เฉพาะตน<br>
  พระผู้มีพระภาคตรัสตอบว่า พราหมณ์ บุคคลผู้มีราคะ ถูกราคะครอบงำ<br>
  มีจิตถูกราคะกลุ้มรุม ย่อมคิดเพื่อเบียดเบียนตนเองบ้าง เพื่อเบียดเบียนผู้อื่นบ้าง<br>
  เพื่อเบียดเบียนทั้ง ๒ ฝ่ายบ้าง เสวยทุกขโทมนัสทางใจบ้าง เมื่อละราคะได้แล้ว<br>
  เขาย่อมไม่คิดเพื่อเบียดเบียนตนเอง ไม่คิดเพื่อเบียดเบียนผู้อื่น ไม่คิดเพื่อเบียด
  เบียน<br>
  ทั้ง ๒ ฝ่าย ไม่เสวยทุกขโทมนัสทางใจ พระธรรมชื่อว่าเป็นธรรมที่ผู้ปฏิบัติจะพึงเห็น<br>
  ชัดด้วยตนเอง เป็นอย่างนี้แล<br>
  บุคคลผู้มีโทสะ ถูกโทสะครอบงำ มีจิตถูกโทสะกลุ้มรุม ย่อมคิดเพื่อเบียดเบียน<br>
  ตนเองบ้าง เพื่อเบียดเบียนผู้อื่นบ้าง เพื่อเบียดเบียนทั้ง ๒ ฝ่ายบ้าง เสวยทุกขโทมนัส<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๑๖ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๔.
    ปริพพาชกสูตร</p>
<p>
  ทางใจบ้าง เมื่อละโทสะได้แล้ว เขาย่อมไม่คิดเพื่อเบียดเบียนตนเอง ไม่คิดเพื่อ<br>
  เบียดเบียนผู้อื่น ไม่คิดเพื่อเบียดเบียนทั้ง ๒ ฝ่าย ไม่เสวยทุกขโทมนัสทางใจ พระ<br>
  ธรรมชื่อว่าเป็นธรรมที่ผู้ปฏิบัติจะพึงเห็นชัดด้วยตนเอง ฯลฯ เป็นอย่างนี้แล<br>
  บุคคลผู้มีโมหะ ถูกโมหะครอบงำ มีจิตถูกโมหะกลุ้มรุม ย่อมคิดเพื่อเบียดเบียน<br>
  ตนเองบ้าง เพื่อเบียดเบียนผู้อื่นบ้าง เพื่อเบียดเบียนทั้ง ๒ ฝ่ายบ้าง เสวยทุกข-<br>
  โทมนัสทางใจบ้าง เมื่อละโมหะได้แล้ว เขาย่อมไม่คิดเพื่อเบียดเบียนตนเอง ไม่คิด<br>
  เพื่อเบียดเบียนผู้อื่น ไม่คิดเพื่อเบียดเบียนทั้ง ๒ ฝ่าย ไม่เสวยทุกขโทมนัสทางใจ<br>
  พระธรรมชื่อว่าเป็นธรรมที่ผู้ปฏิบัติจะพึงเห็นชัดด้วยตนเอง ไม่ประกอบด้วยกาล<br>
  ควรเรียกให้มาดู ควรน้อมเข้ามาในตน อันวิญญูชนพึงรู้เฉพาะตน เป็นอย่างนี้แล<br>
  พราหมณ์นั้นกราบทูลว่า ข้าแต่ท่านพระโคดม ภาษิตของท่านพระโคดม<br>
  ชัดเจนไพเราะยิ่งนัก ฯลฯ ขอท่านพระโคดมจงทรงจำข้าพระองค์ว่าเป็นอุบาสก<br>
  ผู้ถึงสรณะ ตั้งแต่วันนี้เป็นต้นไปจนตลอดชีวิต</p>

<p class="nc">
  อัญญตรพราหมณสูตรที่ ๓ จบ<br>
<br>
๔. ปริพพาชกสูตร<br>
  ว่าด้วยปริพาชกผู้ทูลถามธรรมคุณ</p>
<p>
  [๕๕] ครั้งนั้น พราหมณ์ปริพาชกคนหนึ่งเข้าไปเฝ้าพระผู้มีพระภาคถึงที่ประทับ<br>
  ฯลฯ พราหมณ์ปริพาชกนั้นซึ่งนั่ง ณ ที่สมควรแล้วได้กราบทูลพระผู้มีพระภาค<br>
  ดังนี้ว่า<br>
  ข้าแต่ท่านพระโคดม พระองค์ตรัสว่า พระธรรมเป็นธรรมที่ผู้ปฏิบัติจะพึงเห็น<br>
  ชัดด้วยตนเอง พระธรรมเป็นธรรมที่ผู้ปฏิบัติจะพึงเห็นชัดด้วยตนเอง ข้าแต่ท่าน<br>
  พระโคดม ด้วยเหตุเพียงเท่าไรหนอ พระธรรมชื่อว่าเป็นธรรมที่ผู้ปฏิบัติจะพึงเห็นชัด<br>
  ด้วยตนเอง ไม่ประกอบด้วยกาล ควรเรียกให้มาดู ควรน้อมเข้ามา อันวิญญูชนพึงรู้<br>
  เฉพาะตน<br>
  พระผู้มีพระภาคตรัสตอบว่า พราหมณ์ บุคคลผู้มีราคะ ถูกราคะครอบงำ มีจิต<br>
  ถูกราคะกลุ้มรุม ย่อมคิดเพื่อเบียดเบียนตนเองบ้าง เพื่อเบียดเบียนผู้อื่นบ้าง
  เพื่อ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๑๗ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๔.
    ปริพพาชกสูตร</p>
<p>
  เบียดเบียนทั้ง ๒ ฝ่ายบ้าง เสวยทุกขโทมนัสทางใจบ้าง เมื่อละราคะได้แล้ว เขา<br>
  ย่อมไม่คิดเพื่อเบียดเบียนตนเอง ไม่คิดเพื่อเบียดเบียนผู้อื่น ไม่คิดเพื่อเบียดเบียน<br>
  ทั้ง ๒ ฝ่าย ไม่เสวยทุกขโทมนัสทางใจ<br>
  บุคคลผู้มีราคะ ถูกราคะครอบงำ มีจิตถูกราคะกลุ้มรุม ย่อมประพฤติ<br>
  กายทุจริต วจีทุจริต และมโนทุจริต เมื่อละราคะได้แล้ว เขาย่อมไม่ประพฤติ<br>
  กายทุจริต วจีทุจริต และมโนทุจริต<br>
  บุคคลผู้มีราคะ ถูกราคะครอบงำ มีจิตถูกราคะกลุ้มรุม ย่อมไม่รู้ชัดตาม<br>
  ความเป็นจริงถึงประโยชน์ตนบ้าง ประโยชน์ผู้อื่นบ้าง ประโยชน์ทั้ง ๒ ฝ่ายบ้าง<br>
  เมื่อละราคะได้แล้ว เขาย่อมรู้ชัดตามความเป็นจริงถึงประโยชน์ตน ประโยชน์ผู้อื่น<br>
  และประโยชน์ทั้ง ๒ ฝ่าย พระธรรมชื่อว่าเป็นธรรมที่ผู้ปฏิบัติจะพึงเห็นชัดด้วยตนเอง<br>
  ฯลฯ เป็นอย่างนี้แล<br>
  บุคคลผู้มีโทสะ ฯลฯ บุคคลผู้มีโมหะ ถูกโมหะครอบงำ มีจิตถูกโมหะกลุ้มรุม<br>
  ย่อมคิดเพื่อเบียดเบียนตนเองบ้าง เพื่อเบียดเบียนผู้อื่นบ้าง เพื่อเบียดเบียนทั้ง<br>
  ๒ ฝ่ายบ้าง เสวยทุกขโทมนัสทางใจบ้าง เมื่อละโมหะได้แล้ว เขาย่อมไม่คิดเพื่อ<br>
  เบียดเบียนตนเอง ไม่คิดเพื่อเบียดเบียนผู้อื่น ไม่คิดเพื่อเบียดเบียนทั้ง ๒ ฝ่าย
  ไม่<br>
  เสวยทุกขโทมนัสทางใจ<br>
  บุคคลผู้มีโมหะ ถูกโมหะครอบงำ มีจิตถูกโมหะกลุ้มรุม ย่อมประพฤติ<br>
  กายทุจริต วจีทุจริต และมโนทุจริต เมื่อละโมหะได้แล้ว เขาย่อมไม่ประพฤติ<br>
  กายทุจริต วจีทุจริต และมโนทุจริต<br>
  บุคคลผู้มีโมหะ ถูกโมหะครอบงำ มีจิตถูกโมหะกลุ้มรุม ย่อมไม่รู้ชัดตามความ<br>
  เป็นจริงถึงประโยชน์ตนบ้าง ประโยชน์ผู้อื่นบ้าง ประโยชน์ทั้ง ๒ ฝ่ายบ้าง เมื่อ<br>
  ละโมหะได้แล้ว เขาย่อมรู้ชัดตามความเป็นจริงถึงประโยชน์ตน ประโยชน์ผู้อื่น และ<br>
  ประโยชน์ทั้ง ๒ ฝ่าย พระธรรมชื่อว่าเป็นธรรมที่ผู้ปฏิบัติจะพึงเห็นชัดด้วยตนเอง<br>
  ไม่ประกอบด้วยกาล ควรเรียกให้มาดู ควรน้อมเข้ามาในตน อันวิญญูชนพึงรู้<br>
  เฉพาะตน เป็นอย่างนี้แล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๑๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๕.
    นิพพุตสูตร</p>
<p>
  พราหมณ์ปริพาชกนั้นกราบทูลว่า ข้าแต่ท่านพระโคดม ภาษิตของท่าน<br>
  พระโคดมชัดเจนไพเราะยิ่งนัก ฯลฯ ขอท่านพระโคดมจงทรงจำข้าพระองค์ว่าเป็น<br>
  อุบาสกผู้ถึงสรณะ ตั้งแต่วันนี้เป็นต้นไปจนตลอดชีวิต</p>

<p class="nc">
  ปริพพาชกสูตรที่ ๔ จบ<br>
<br>
๕. นิพพุตสูตร<br>
  ว่าด้วยพระนิพพาน</p>
<p>
  [๕๖] ครั้งนั้น ชานุสโสณิพราหมณ์เข้าไปเฝ้าพระผู้มีพระภาคถึงที่ประทับ<br>
  ฯลฯ ชานุสโสณิพราหมณ์ซึ่งนั่ง ณ ที่สมควรแล้วได้กราบทูลพระผู้มีพระภาคดังนี้ว่า<br>
  ข้าแต่ท่านพระโคดม พระองค์ตรัสว่า พระนิพพานเป็นสภาวธรรมที่ผู้ปฏิบัติ<br>
  จะพึงเห็นชัดด้วยตนเอง พระนิพพานเป็นสภาวธรรมที่ผู้ปฏิบัติจะพึงเห็นชัดด้วย<br>
  ตนเอง ข้าแต่ท่านพระโคดม ด้วยเหตุเพียงไรหนอ พระนิพพานจึงชื่อว่าเป็น<br>
  สภาวธรรมที่ผู้ปฏิบัติจะพึงเห็นชัดด้วยตนเอง ไม่ประกอบด้วยกาล ควรเรียกให้มาดู<br>
  ควรน้อมเข้ามาในตน อันวิญญูชนพึงรู้เฉพาะตน<br>
  พระผู้มีพระภาคตรัสตอบว่า พราหมณ์ บุคคลผู้มีราคะ ถูกราคะครอบงำ มี<br>
  จิตถูกราคะกลุ้มรุม ย่อมคิดเพื่อเบียดเบียนตนเองบ้าง เพื่อเบียดเบียนผู้อื่นบ้าง<br>
  เพื่อเบียดเบียนทั้ง ๒ ฝ่ายบ้าง เสวยทุกขโทมนัสทางใจบ้าง เมื่อละราคะได้แล้ว<br>
  เขาย่อมไม่คิดเพื่อเบียดเบียนตนเอง ไม่คิดเพื่อเบียดเบียนผู้อื่น ไม่คิดเพื่อเบียด<br>
  เบียนทั้ง ๒ ฝ่าย ไม่เสวยทุกขโทมนัสทางใจ พระนิพพานชื่อว่าเป็นสภาวธรรมที่ผู้<br>
  ปฏิบัติจะพึงเห็นชัดด้วยตนเอง ฯลฯ เป็นอย่างนี้แล<br>
  บุคคลผู้มีโทสะ ฯลฯ บุคคลผู้มีโมหะ ถูกโมหะครอบงำ มีจิตถูกโมหะกลุ้มรุม<br>
  ย่อมคิดเพื่อเบียดเบียนตนเองบ้าง เพื่อเบียดเบียนผู้อื่นบ้าง เพื่อเบียดเบียนทั้ง<br>
  ๒ ฝ่ายบ้าง เสวยทุกขโทมนัสทางใจบ้าง เมื่อละโมหะได้แล้ว เขาย่อมไม่คิดเพื่อ<br>
  เบียดเบียนตนเอง ไม่คิดเพื่อเบียดเบียนผู้อื่น ไม่คิดเพื่อเบียดเบียนทั้ง ๒ ฝ่าย
  ไม่<br>
  เสวยทุกขโทมนัสทางใจ พระนิพพานชื่อว่าเป็นสภาวธรรมที่ผู้ปฏิบัติจะพึงเห็นชัด<br>
  ด้วยตนเอง เป็นอย่างนี้แล<br>
  ในกาลใด บุคคลนี้เสวยธรรมเป็นที่สิ้นราคะอันไม่มีส่วนเหลือ เสวยธรรมเป็น<br>
  ที่สิ้นโทสะอันไม่มีส่วนเหลือ เสวยธรรมเป็นที่สิ้นโมหะอันไม่มีส่วนเหลือ ในกาลนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๑๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๖.
    ปโลกสูตร</p>
<p>
  พระนิพพานชื่อว่าเป็นสภาวธรรมที่ผู้ปฏิบัติจะพึงเห็นชัดด้วยตนเอง ไม่ประกอบด้วย<br>
  กาล ควรเรียกให้มาดู ควรน้อมเข้ามาในตน อันวิญญูชนพึงรู้เฉพาะตน<br>
  ชานุสโสณิพราหมณ์นั้นกราบทูลว่า ข้าแต่ท่านพระโคดม ภาษิตของท่าน<br>
  พระโคดมชัดเจนไพเราะยิ่งนัก ฯลฯ ขอท่านพระโคดมจงทรงจำข้าพระองค์ว่าเป็น<br>
  อุบาสกผู้ถึงสรณะ ตั้งแต่วันนี้เป็นต้นไปจนตลอดชีวิต</p>

<p class="nc">
  นิพพุตสูตรที่ ๕ จบ<br>
<br>
๖. ปโลกสูตร<br>
  ว่าด้วยเหตุทำให้จำนวนมนุษย์มีน้อยลง</p>
<p>
  [๕๗] ครั้งนั้น พราหมณ์มหาศาลคนหนึ่งเข้าไปเฝ้าพระผู้มีพระภาคถึง<br>
  ที่ประทับ ฯลฯ พราหมณ์มหาศาลนั้นนั่ง ณ ที่สมควรแล้วได้กราบทูลพระผู้มี<br>
  พระภาคดังนี้ว่า<br>
  ข้าแต่ท่านพระโคดม ข้าพเจ้าได้ฟังมาแต่พราหมณ์ผู้เป็นบรรพบุรุษ ผู้เฒ่า<br>
  ผู้ใหญ่ ผู้เป็นอาจารย์ และผู้เป็นอาจารย์ของอาจารย์ซึ่งกล่าวอยู่ว่า ทราบมาว่า
  ใน<br>
  กาลก่อน โลกนี้หนาแน่นไปด้วยมนุษย์เหมือนอเวจีมหานรก หมู่บ้าน ตำบล ชนบท<br>
  และเมืองหลวง มีทุกระยะไก่บินตก ข้าแต่ท่านพระโคดม อะไรหนอเป็นเหตุเป็น<br>
  ปัจจัยให้มนุษย์ทุกวันนี้หมดไป เหลืออยู่น้อย แม้หมู่บ้านก็ไม่เป็นหมู่บ้าน แม้ตำบล<br>
  ก็ไม่เป็นตำบล แม้เมืองก็ไม่เป็นเมือง แม้ชนบทก็ไม่เป็นชนบท<br>
  พระผู้มีพระภาคตรัสตอบว่า พราหมณ์ มนุษย์ทุกวันนี้ยินดีด้วยความยินดี<br>
  ที่ไม่ชอบธรรม๑ ถูกความโลภที่ไม่สม่ำเสมอ๒ครอบงำ ประกอบด้วยธรรมผิด๓<br>
  มนุษย์เหล่านั้นยินดีด้วยความยินดีที่ไม่ชอบธรรม ถูกความโลภที่ไม่สม่ำเสมอ<br>
  ครอบงำ ประกอบด้วยธรรมผิด ต่างหยิบฉวยศัสตราวุธอันคมเข่นฆ่ากันและกัน</p>
<p class="footer">เชิงอรรถ :<br>
  ๑ ยินดีด้วยความยินดีที่ไม่ชอบธรรม หมายถึงความยินดีในบริขารของผู้อื่น (องฺ.ติก.อ.
  ๒/๕๗/๑๕๙)<br>
  ๒ ความโลภที่ไม่สม่ำเสมอ หมายถึงความโลภที่เกิดขึ้นเฉพาะในวัตถุที่ผู้อื่นครอบครองหวงแหน
  (องฺ.ติก.อ.<br>
  ๒/๕๗/๑๕๙)<br>
  ๓ ประกอบด้วยธรรมผิด หมายถึงเสพวัตถุที่ไม่เหมาะสม ได้แก่ เสพวัตถุอื่นจากวัตถุที่ชาวโลกยอมรับ<br>
  กันว่าดี (องฺ.ติก.อ. ๒/๕๗/๑๕๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๒๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๗.
    วัจฉโคตตสูตร</p>
<p>
  เพราะเหตุนั้น มนุษย์จึงล้มตายเป็นจำนวนมาก นี้แลเป็นเหตุ เป็นปัจจัยให้มนุษย์<br>
  ทุกวันนี้หมดไป เหลืออยู่น้อย แม้หมู่บ้านก็ไม่เป็นหมู่บ้าน แม้ตำบลก็ไม่เป็นตำบล<br>
  แม้เมืองก็ไม่เป็นเมือง แม้ชนบทก็ไม่เป็นชนบท<br>
  มนุษย์ทุกวันนี้ยินดีด้วยความยินดีที่ไม่ชอบธรรม ถูกความโลภที่ไม่สม่ำเสมอ<br>
  ครอบงำ ประกอบด้วยธรรมผิด เมื่อมนุษย์เหล่านั้นยินดีด้วยความยินดีที่ไม่ชอบ<br>
  ธรรม ถูกความโลภที่ไม่สม่ำเสมอครอบงำ ประกอบด้วยธรรมผิด ฝนย่อมไม่ตกตาม<br>
  ฤดูกาล เพราะเหตุนั้นจึงมีภิกษาหาได้ยาก ข้าวกล้าเสียหายเป็นเพลี้ยหนอน เหลือ<br>
  แต่ก้าน เพราะเหตุนั้น มนุษย์จึงล้มตายเป็นจำนวนมาก แม้นี้แลเป็นเหตุเป็นปัจจัย<br>
  ให้มนุษย์ทุกวันนี้หมดไป เหลืออยู่น้อย แม้หมู่บ้านก็ไม่เป็นหมู่บ้าน แม้ตำบลก็ไม่<br>
  เป็นตำบล แม้เมืองก็ไม่เป็นเมือง แม้ชนบทก็ไม่เป็นชนบท<br>
  อีกประการหนึ่ง มนุษย์ทุกวันนี้ยินดีด้วยความยินดีที่ไม่ชอบธรรม ถูกความ<br>
  โลภที่ไม่สม่ำเสมอครอบงำ ประกอบด้วยธรรมผิด เมื่อมนุษย์เหล่านั้นยินดีด้วย<br>
  ความยินดีที่ไม่ชอบธรรม ถูกความโลภที่ไม่สม่ำเสมอครอบงำ ประกอบด้วยธรรม<br>
  ผิด พวกยักษ์จึงปล่อยอมนุษย์ที่ร้ายกาจไว้(บนพื้นโลก) เพราะเหตุนั้น มนุษย์จึงล้ม<br>
  ตายเป็นจำนวนมาก แม้นี้แลเป็นเหตุเป็นปัจจัยให้มนุษย์ทุกวันนี้หมดไป เหลืออยู่<br>
  น้อย แม้หมู่บ้านก็ไม่เป็นหมู่บ้าน แม้ตำบลก็ไม่เป็นตำบล แม้เมืองก็ไม่เป็นเมือง<br>
  แม้ชนบทก็ไม่เป็นชนบท<br>
  พราหมณ์มหาศาลนั้นกราบทูลว่า ข้าแต่ท่านพระโคดม ภาษิตของท่านพระ<br>
  โคดมชัดเจนไพเราะยิ่งนัก ฯลฯ ขอท่านพระโคดมจงทรงจำข้าพระองค์ว่าเป็นอุบาสก<br>
  ผู้ถึงสรณะ ตั้งแต่วันนี้เป็นต้นไปจนตลอดชีวิต</p>

<p class="nc">
  ปโลกสูตรที่ ๖ จบ<br>
<br>
๗. วัจฉโคตตสูตร<br>
  ว่าด้วยปริพาชกชื่อว่าวัจฉโคตร</p>
<p>
  [๕๘] ครั้งนั้น วัจฉโคตรปริพาชกเข้าไปเฝ้าพระผู้มีพระภาคถึงที่ประทับ ได้<br>
  สนทนาปราศรัยพอเป็นที่บันเทิงใจพอเป็นที่ระลึกถึงกันแล้วนั่ง ณ ที่สมควร ได้<br>
  กราบทูลพระผู้มีพระภาคดังนี้ว่า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๒๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๗.
    วัจฉโคตตสูตร</p>
<p>
  ข้าแต่ท่านพระโคดม ข้าพเจ้าได้ฟังมาแล้ว พระสมณโคดมตรัสอย่างนี้ว่า<br>
  พึงให้ทานแก่เราเท่านั้น ไม่พึงให้ทานแก่ชนเหล่าอื่น พึงให้ทานแก่สาวกของเรา<br>
  เท่านั้น ไม่พึงให้ทานแก่สาวกของชนเหล่าอื่น ทานที่ให้แก่เราเท่านั้นจึงมีผลมาก<br>
  ทานที่ให้แก่ชนเหล่าอื่นไม่มีผลมาก ทานที่ให้แก่สาวกของเราเท่านั้นจึงมีผลมาก<br>
  ทานที่ให้แก่สาวกของชนเหล่าอื่นไม่มีผลมาก ข้าแต่ท่านพระโคดม ชนเหล่าใด<br>
  กล่าวอย่างนี้ว่า พระสมณโคดมตรัสอย่างนี้ว่า พึงให้ทานแก่เราเท่านั้น ไม่พึงให้<br>
  ทานแก่ชนเหล่าอื่น พึงให้ทานแก่สาวกของเราเท่านั้น ไม่พึงให้ทานแก่สาวกของ<br>
  ชนเหล่าอื่น ทานที่ให้แก่เราเท่านั้นจึงมีผลมาก ทานที่ให้แก่ชนเหล่าอื่นไม่มีผลมาก<br>
  ทานที่ให้แก่สาวกของเราเท่านั้นจึงมีผลมาก ทานที่ให้แก่สาวกของชนเหล่าอื่นไม่มี<br>
  ผลมาก ชนเหล่านั้นชื่อว่าพูดตามที่ท่านพระโคดมตรัส ไม่กล่าวตู่ท่านพระโคดม<br>
  ด้วยคำที่ไม่จริง และชื่อว่ากล่าวธรรมตามสมควรแก่ธรรม ก็การคล้อยตามคำพูดที่<br>
  ชอบธรรมบางอย่าง ย่อมไม่ถึงฐานะที่น่าติเตียนบ้างหรือ เพราะข้าพเจ้าทั้งหลายไม่<br>
  ประสงค์จะกล่าวตู่ท่านพระโคดม<br>
  พระผู้มีพระภาคตรัสตอบว่า วัจฉะ ชนเหล่าใดกล่าวอย่างนี้ว่า พระสมณโคดม<br>
  ตรัสอย่างนี้ว่า พึงให้ทานแก่เราเท่านั้น ฯลฯ ทานที่ให้แก่สาวกของชนเหล่าอื่นไม่มี<br>
  ผลมาก ชนเหล่านั้นชื่อว่าไม่พูดตามที่เราพูด และชนเหล่านั้นชื่อว่ากล่าวตู่เราด้วย<br>
  คำที่ไม่ดี ไม่เป็นจริง วัจฉะ ผู้ใดห้ามบุคคลอื่นที่ให้ทานอยู่ ผู้นั้นชื่อว่าทำอันตราย<br>
  แก่วัตถุ ๓ อย่าง เป็นโจรดักปล้นวัตถุ ๓ อย่าง<br>
  วัตถุ ๓ อย่าง อะไรบ้าง คือ<br>
  ๑. ทำอันตรายแก่บุญของทายก(ผู้ให้)<br>
  ๒. ทำอันตรายแก่ลาภของปฏิคาหก(ผู้รับ)<br>
  ๓. ในเบื้องต้น ตัวเขาเองย่อมถูกกำจัดและถูกทำลาย<br>
  วัจฉะ ผู้ใดห้ามบุคคลอื่นที่ให้ทานอยู่ ผู้นั้นชื่อว่าทำอันตรายแก่วัตถุ ๓ อย่าง<br>
  เป็นโจรดักปล้นวัตถุ ๓ อย่าง<br>
  แต่เราเองกล่าวอย่างนี้ว่า ผู้ใดเทน้ำล้างภาชนะหรือน้ำล้างขันลงที่หมู่สัตว์ซึ่ง<br>
  อาศัยอยู่ที่บ่อน้ำครำหรือที่บ่อโสโครกด้วยตั้งใจว่า หมู่สัตว์ที่อาศัยอยู่ในที่นั้นจงเลี้ยง<br>
  ชีพด้วยน้ำล้างภาชนะเป็นต้นนั้น เรากล่าวกรรมที่มีการเทน้ำล้างภาชนะเป็นต้นเหตุ<br>
  ว่า เป็นที่มาแห่งบุญ ไม่จำเป็นต้องพูดถึงในหมู่มนุษย์<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๒๒ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๗.
    วัจฉโคตตสูตร</p>
<p>
  อีกประการหนึ่ง เรากล่าวถึงทานที่ให้แก่ผู้มีศีลว่า มีผลมาก ทานที่ให้แก่ผู้<br>
  ทุศีลย่อมไม่เป็นอย่างนั้น เพราะท่านผู้มีศีลนั้นเป็นผู้ละองค์ ๕ ประกอบด้วยองค์
  ๕<br>
  ท่านผู้มีศีลนั้นละองค์ ๕ อะไรบ้าง คือ<br>
  ๑. กามฉันทะ (ความพอใจในกาม)<br>
  ๒. พยาบาท (ความคิดร้าย)<br>
  ๓. ถีนมิทธะ (ความหดหู่และเซื่องซึม)<br>
  ๔. อุทธัจจกุกกุจจะ (ความฟุ้งซ่านและร้อนใจ)<br>
  ๕. วิจิกิจฉา (ความลังเลสงสัย)<br>
  ท่านผู้มีศีลละองค์ ๕ นี้<br>
  ท่านผู้มีศีลประกอบด้วยองค์ ๕ อะไรบ้าง คือ<br>
  ๑. สีลขันธ์(กองศีล)ที่เป็นอเสขะ๑<br>
  ๒. สมาธิขันธ์(กองสมาธิ)ที่เป็นอเสขะ<br>
  ๓. ปัญญาขันธ์(กองปัญญา)ที่เป็นอเสขะ<br>
  ๔. วิมุตติขันธ์(กองวิมุตติ)ที่เป็นอเสขะ<br>
  ๕. วิมุตติญาณทัสสนขันธ์๒ (กองวิมุตติญาณทัสสนะ)ที่เป็นอเสขะ<br>
  ท่านผู้มีศีลประกอบด้วยองค์ ๕ นี้<br>
  เรากล่าวว่า ทานที่ให้ในท่านผู้มีศีลที่ละองค์ ๕ ประกอบด้วยองค์ ๕ ย่อมมี<br>
  ผลมากด้วยประการฉะนี้<br>
  โคผู้ที่ฝึกแล้วเป็นโคใช้งานที่สมบูรณ์ด้วยกำลัง<br>
  มีเชาว์ดี และเป็นสัตว์ที่ซื่อตรง<br>
  จะเกิดในสีสันใด ๆ คือ สีดำ สีขาว สีแดง<br>
  สีเขียว สีด่าง สีตามธรรมชาติของตน</p>
<p class="footer">เชิงอรรถ :<br>
  ๑ อเสขะ ในที่นี้หมายถึงธรรมระดับโลกุตตระของพระอเสขะ (องฺ.ทสก.อ. ๓/๑๒/๓๒๐)<br>
  ๒ วิมุตติญาณทัสสนขันธ์ หมายถึงปัจจเวกขณญาณที่จัดเป็นโลกิยะ ส่วนสีลขันธ์เป็นต้นนอกนี้จัดเป็น<br>
  โลกุตตระ (องฺ.ติก.อ. ๒/๕๘/๑๖๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๒๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๗.
    วัจฉโคตตสูตร</p>
<p>
  สีเหมือนโคธรรมดา หรือสีเหมือนนกพิราบก็ตาม<br>
  ชนทั้งหลายเทียมมันเข้าในแอก<br>
  ไม่คำนึงถึงสีสันของมัน ฉันใด<br>
  ผู้ที่ฝึกตนดีแล้ว มีความประพฤติดีงาม<br>
  ตั้งอยู่ในธรรม สมบูรณ์ด้วยศีล พูดแต่คำสัตย์<br>
  มีใจประกอบด้วยหิริ ก็ฉันนั้นเหมือนกัน<br>
  จะเกิดในหมู่มนุษย์ชาติใด ๆ คือ กษัตริย์<br>
  พราหมณ์ แพศย์ ศูทร คนจัณฑาล และคนเทขยะก็ตาม<br>
  ก็ละความเกิดและความตายได้<br>
  มีพรหมจรรย์บริบูรณ์ ปลงภาระได้แล้ว<br>
  ไม่ประกอบด้วยกิเลส ทำกิจที่ควรทำเสร็จแล้ว<br>
  ไม่มีอาสวะ รู้จบธรรมทุกอย่าง๑<br>
  ดับสนิทเพราะไม่ถือมั่น<br>
  ในเขตที่ปราศจากธุลี ๒เช่นนั้นแล ทักษิณาย่อมมีผลมาก<br>
  คนพาลไม่รู้แจ้ง๓ ไม่มีปัญญา ไม่ได้สดับรับฟัง<br>
  ย่อมให้ทานภายนอก๔ ไม่เข้าไปหาสัตบุรุษ<br>
  ส่วนเหล่าชนผู้มีศรัทธาหยั่งลงตั้งมั่นในพระสุคต<br>
  ย่อมเข้าไปหาสัตบุรุษผู้มีปัญญา<br>
  ที่เขายกย่องกันว่าเป็นนักปราชญ์<br>
  ท่านเหล่านั้นผู้เป็นบัณฑิต ย่อมไปสู่เทวโลก<br>
  หรือไม่ก็เกิดในตระกูลดีในโลกนี้<br>
  และบรรลุนิพพานได้โดยลำดับ</p>
<p class="nc">
  วัจฉโคตตสูตรที่ ๗ จบ</p>
<p class="footer">เชิงอรรถ :<br>
  ๑ ธรรมทุกอย่าง ในที่นี้หมายถึงขันธ์ ๕ อายตนะ ๑๒ ธาตุ ๑๘ (องฺ.ติก.อ. ๒/๕๘/๑๖๑)<br>
  ๒ ปราศจากธุลี หมายถึงไม่มีธุลี คือราคะ โทสะ และโมหะ (องฺ.ติก.อ. ๒/๕๘/๑๖๑)<br>
  ๓ ไม่รู้แจ้ง ในที่นี้หมายถึงไม่รู้จักนาบุญหรือเขตบุญ (องฺ.ติก.อ. ๒/๕๘/๑๖๑)<br>
  ๔ ภายนอก ในที่นี้หมายถึงนอกพุทธศาสนา (องฺ.ติก.อ. ๒/๕๘/๑๖๑)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๒๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๘.
    ติกัณณสูตร<br>
<br>
  ๘. ติกัณณสูตร<br>
  ว่าด้วยพราหมณ์ชื่อติกัณณะ</p>
<p>
  [๕๙] ครั้งนั้น ติกัณณพราหมณ์เข้าไปเฝ้าพระผู้มีพระภาคถึงที่ประทับ ได้<br>
  สนทนาปราศรัยพอเป็นที่บันเทิงใจพอเป็นที่ระลึกถึงกันแล้วนั่ง ณ ที่สมควร ได้<br>
  กล่าวสรรเสริญคุณของพราหมณ์ผู้ได้วิชชา ๓ ณ เบื้องพระพักตร์ของพระผู้มีพระภาค<br>
  ว่า พราหมณ์ผู้ได้วิชชา ๓ เป็นอย่างนี้ พราหมณ์ผู้ได้วิชชา ๓ เป็นอย่างนี้<br>
  พระผู้มีพระภาคตรัสถามว่า พราหมณ์ พราหมณ์ทั้งหลายบัญญัติพราหมณ์<br>
  ว่าเป็นผู้ได้วิชชา ๓ เป็นอย่างไร<br>
  ติกัณณพราหมณ์กราบทูลว่า ข้าแต่ท่านพระโคดม พราหมณ์ในโลกนี้<br>
  เป็นผู้มีชาติกำเนิดดีทั้งฝ่ายบิดาและฝ่ายมารดา ถือปฏิสนธิบริสุทธิ์ดีตลอดเจ็ดชั่ว<br>
  บรรพบุรุษ ไม่มีใครจะคัดค้านตำหนิได้เพราะอ้างถึงชาติตระกูล เป็นผู้คงแก่เรียน<br>
  ทรงจำมนตร์ รู้จบไตรเพท๑ พร้อมทั้งนิฆัณฑุศาสตร์๒ เกฏุภศาสตร์๓ อักษรศาสตร์<br>
  และประวัติศาสตร์ เข้าใจตัวบทและไวยากรณ์ ชำนาญโลกายตศาสตร์๔ และลักษณะ<br>
  มหาบุรุษ ข้าแต่ท่านพระโคดม พราหมณ์ทั้งหลายบัญญัติพราหมณ์ว่าเป็นผู้ได้<br>
  วิชชา ๓ เป็นอย่างนี้แล<br>
  พระผู้มีพระภาคตรัสว่า พราหมณ์ทั้งหลายบัญญัติพราหมณ์ว่าเป็นผู้ได้<br>
  วิชชา ๓ เป็นอย่างหนึ่ง ส่วนผู้ได้วิชชา ๓ ในอริยวินัยเป็นอีกอย่างหนึ่ง<br>
  ติกัณณพราหมณ์กราบทูลว่า ข้าแต่ท่านพระโคดม ผู้ได้วิชชา ๓ ในอริยวินัย<br>
  เป็นอย่างไร ขอประทานวโรกาส ขอท่านพระโคดมแสดงธรรมแก่ข้าพเจ้าอย่างที่<br>
  ผู้ได้วิชชา ๓ มีในอริยวินัย</p>
<p class="footer">เชิงอรรถ :<br>
  ๑ ไตรเพท ในที่นี้หมายถึงฤคเวท ยชุรเวท และสามเวท (องฺ.ติก.อ. ๒/๕๙/๑๖๓)<br>
  ๒ นิฆัณฑุศาสตร์ วิชาว่าด้วยชื่อสิ่งของมีต้นไม้เป็นต้น (องฺ.ติก.อ. ๒/๕๙/๑๖๓)<br>
  ๓ เกฏุภศาสตร์ หมายถึงตำราว่าด้วยวิชาการกวี การแต่งฉันท์ (องฺ.ติก.อ. ๒/๕๙/๑๖๓)<br>
  ๔ โลกายตศาสตร์ ในที่นี้หมายถึงวิตัณฑวาทศาสตร์ คือศิลปะแห่งการเอาชนะผู้อื่นในเชิงวาทศิลป์โดยการ<br>
  อ้างทฤษฎีและประเพณีทางสังคมมาหักล้างสัจธรรม มุ่งแสดงให้เห็นว่าตนฉลาดกว่า มิได้มุ่งสัจธรรมแต่<br>
  อย่างใด (ที.สี.อ. ๒๕๖/๒๒๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๒๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๘.
    ติกัณณสูตร</p>
<p>
  พระผู้มีพระภาคตรัสว่า ถ้าอย่างนั้น ท่านจงฟัง จงใส่ใจให้ดี เราจักกล่าว<br>
  ติกัณณพราหมณ์ทูลรับสนองพระดำรัสแล้ว พระผู้มีพระภาคจึงได้ตรัสเรื่อง<br>
  นี้ว่า ภิกษุในธรรมวินัยนี้สงัดจากกามและอกุศลธรรมแล้ว บรรลุปฐมฌานที่มีวิตก<br>
  วิจาร ปีติและสุขเกิดแต่วิเวกอยู่ เพราะวิตกวิจารสงบระงับไป ภิกษุบรรลุทุติยฌาน<br>
  มีความผ่องใสภายใน มีภาวะที่จิตเป็นหนึ่งผุดขึ้น ไม่มีวิตก ไม่มีวิจาร มีแต่ปีติและ<br>
  สุขเกิดแต่สมาธิอยู่ เพราะปีติจางคลายไป ภิกษุมีอุเบกขา มีสติ มีสัมปชัญญะ<br>
  เสวยสุขด้วยนามกาย บรรลุตติยฌานที่พระอริยะทั้งหลายสรรเสริญว่า ผู้มีอุเบกขา<br>
  มีสติ อยู่เป็นสุข เพราะละสุขและทุกข์ได้ เพราะโสมนัสและโทมนัสดับไปก่อน ภิกษุ<br>
  บรรลุจตุตถฌานที่ไม่มีทุกข์ ไม่มีสุข มีสติบริสุทธิ์เพราะอุเบกขาอยู่<br>
  เมื่อจิตเป็นสมาธิบริสุทธิ์ผ่องแผ้ว ไม่มีกิเลสเพียงดังเนิน๑ ปราศจากความ<br>
  เศร้าหมอง อ่อน เหมาะแก่การใช้งาน ตั้งมั่น ไม่หวั่นไหวอย่างนี้ ภิกษุนั้นน้อมจิต<br>
  ไปเพื่อปุพเพนิวาสานุสสติญาณ ระลึกชาติก่อนได้หลายชาติ คือ ๑ ชาติบ้าง<br>
  ๒ ชาติบ้าง ๓ ชาติบ้าง ๔ ชาติบ้าง ๕ ชาติบ้าง ๑๐ ชาติบ้าง ๒๐ ชาติบ้าง<br>
  ๓๐ ชาติบ้าง ๔๐ ชาติบ้าง ๕๐ ชาติบ้าง ๑๐๐ ชาติบ้าง ๑,๐๐๐ ชาติบ้าง<br>
  ๑๐๐,๐๐๐ ชาติบ้าง ตลอดสังวัฏฏกัปเป็นอันมากบ้าง ตลอดวิวัฏฏกัปเป็นอัน<br>
  มากบ้าง ตลอดสังวัฏฏกัปและวิวัฏฏกัป๒ เป็นอันมากบ้างว่า ในภพโน้น เรามีชื่อ<br>
  อย่างนั้น มีตระกูล มีวรรณะ มีอาหาร เสวยสุขทุกข์ และมีอายุอย่างนั้น ๆ จุติจาก<br>
  ภพนั้นก็ไปเกิดในภพโน้น แม้ในภพนั้น เราก็มีชื่ออย่างนั้น มีตระกูล มีวรรณะ<br>
  มีอาหาร เสวยสุขทุกข์ และมีอายุอย่างนั้น ๆ จุติจากภพนั้นจึงมาเกิดในภพนี้<br>
  ภิกษุนั้นระลึกชาติก่อนได้หลายชาติพร้อมทั้งลักษณะทั่วไปและชีวประวัติอย่างนี้
  เธอ<br>
  ได้บรรลุวิชชาที่ ๑ นี้ ความมืดมิด๓คืออวิชชา เธอกำจัดได้แล้ว แสงสว่างคือ</p>
<p class="footer">เชิงอรรถ :<br>
  ๑ กิเลสมีราคะเป็นต้น ท่านเรียกว่า กิเลสเพียงดังเนิน (อังคณะ) เพราะยังจิตให้ตกต่ำ
  โน้มเอียงไปสู่ที่ต่ำ<br>
  เช่น ต้องย้อนไปสู่จตุตถฌานอีก เป็นต้น<br>
  ๒ สังวัฏฏกัป คือกัปฝ่ายเสื่อม ช่วงระยะเวลาที่โลกกำลังพินาศ วิวัฏฏกัป คือกัปฝ่ายเจริญ
  ได้แก่ ช่วงระยะ<br>
  เวลาที่โลกกลับฟื้นขึ้นมาใหม่ (ตามนัย วิ.อ. ๑/๑๒/๑๕๘)<br>
  ๓ ความมืดมิด ในที่นี้หมายถึงโมหะที่ปิดบังไม่ให้ระลึกชาติได้ (องฺ.ติก.อ. ๒/๕๙/๑๖๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๒๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๘.
    ติกัณณสูตร</p>
<p>
  วิชชา๑ ได้เกิดขึ้นแก่เธอ เปรียบเหมือนแสงสว่างเกิดขึ้นแก่บุคคลผู้ไม่ประมาท มี<br>
  ความเพียร อุทิศกายและใจ<br>
  เมื่อจิตเป็นสมาธิบริสุทธิ์ผ่องแผ้ว ไม่มีกิเลสเพียงดังเนิน ปราศจากความ<br>
  เศร้าหมอง อ่อน เหมาะแก่การใช้งาน ตั้งมั่น ไม่หวั่นไหวอย่างนี้ ภิกษุนั้นน้อมจิตไป<br>
  เพื่อจุตูปปาตญาณ เห็นหมู่ผู้สัตว์กำลังจุติ กำลังเกิด ทั้งชั้นต่ำและชั้นสูง
  งามและ<br>
  ไม่งาม เกิดดีและเกิดไม่ดี ด้วยตาทิพย์อันบริสุทธิ์เหนือมนุษย์ รู้ชัดถึงหมู่สัตว์ผู้เป็น<br>
  ไปตามกรรมว่า หมู่สัตว์ที่ประกอบกายทุจริต วจีทุจริต และมโนทุจริต กล่าวร้าย<br>
  พระอริยะ มีความเห็นผิด และชักชวนผู้อื่นให้ทำตามความเห็นผิด พวกเขา หลังจาก<br>
  ตายแล้วจะไปเกิดในอบาย ทุคติ วินิบาต นรก แต่หมู่สัตว์ที่ประกอบกายสุจริต<br>
  วจีสุจริต และมโนสุจริต ไม่กล่าวร้ายพระอริยะ มีความเห็นชอบ และชักชวนผู้อื่นให้<br>
  ทำตามความเห็นชอบ พวกเขาหลังจากตายแล้วจะไปเกิดในสุคติโลกสวรรค์ เธอ<br>
  เห็นหมู่สัตว์ผู้กำลังจุติ กำลังเกิด ทั้งชั้นต่ำและชั้นสูง งามและไม่งาม เกิดดีและเกิด<br>
  ไม่ดี ด้วยตาทิพย์อันบริสุทธิ์เหนือมนุษย์ รู้ชัดถึงหมู่สัตว์ผู้เป็นไปตามกรรมอย่างนี้<br>
  เธอได้บรรลุวิชชาที่ ๒ นี้ ความมืดมิดคืออวิชชา เธอกำจัดได้แล้ว แสงสว่างคือ<br>
  วิชชา๒ ได้เกิดขึ้นแก่เธอ เปรียบเหมือนแสงสว่างเกิดขึ้นแก่บุคคลผู้ไม่ประมาท มี<br>
  ความเพียร อุทิศกายและใจ<br>
  เมื่อจิตเป็นสมาธิบริสุทธิ์ผ่องแผ้ว ไม่มีกิเลสเพียงดังเนิน ปราศจากความ<br>
  เศร้าหมอง อ่อน เหมาะแก่การใช้งาน ตั้งมั่น ไม่หวั่นไหวอย่างนี้ ภิกษุนั้นน้อมจิตไป<br>
  เพื่ออาสวักขยญาณ รู้ชัดตามความเป็นจริงว่า นี้ทุกข์ นี้ ทุกขสมุทัย (เหตุเกิดทุกข์)<br>
  นี้ทุกขนิโรธ(ความดับทุกข์) นี้ ทุกขนิโรธคามินีปฏิปทา(ข้อปฏิบัติให้ถึงความดับทุกข์)<br>
  นี้อาสวะ นี้อาสวสมุทัย(เหตุเกิดอาสวะ) นี้อาสวนิโรธ(ความดับอาสวะ) นี้อาสว-<br>
  นิโรธคามินีปฏิปทา(ข้อปฏิบัติให้ถึงความดับอาสวะ) เมื่อเธอรู้เห็นอยู่อย่างนี้
  จิต<br>
  ย่อมหลุดพ้นจากกามาสวะ ภวาสวะ และอวิชชาสวะ เมื่อจิตหลุดพ้นแล้วก็รู้ว่า</p>
<p class="footer">เชิงอรรถ :<br>
  ๑ วิชชา ในที่นี้หมายถึงปุพเพนิวาสานุสสติญาณ คือความรู้เป็นเครื่องระลึกได้ถึงขันธ์ที่อาศัยอยู่ในกาลก่อน<br>
  (องฺ.ติก.อ. ๒/๕๙/๑๖๔)<br>
  ๒ วิชชา ในที่นี้หมายถึงทิพพจักขุญาณ คือญาณที่สามารถเล็งเห็นหมู่สัตว์ที่เป็นไปต่าง
  ๆ กัน เพราะอำนาจ<br>
  กรรม เรียกอีกอย่างหนึ่งว่า จุตูปปาตญาณ (องฺ.ติก.อ. ๒/๕๙/๑๑๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๒๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๘.
    ติกัณณสูตร</p>
<p>
  หลุดพ้นแล้ว รู้ชัดว่า ชาติสิ้นแล้ว อยู่จบพรหมจรรย์แล้ว ทำกิจที่ควรทำเสร็จ<br>
  แล้ว๑ ไม่มีกิจอื่นเพื่อความเป็นอย่างนี้อีกต่อไป๒ ได้บรรลุวิชชาที่ ๓ นี้ ความ<br>
  มืดมิดคืออวิชชา เธอกำจัดได้แล้ว แสงสว่างคือวิชชา๓ ได้เกิดขึ้นแก่เธอ เปรียบ<br>
  เหมือนแสงสว่างเกิดขึ้นแก่บุคคลผู้ไม่ประมาท มีความเพียร อุทิศกายและใจ<br>
  จิตของพระโคดมพระองค์ใด<br>
  ผู้มีศีลไม่ลุ่ม ๆ ดอน ๆ<br>
  มีปัญญาและมีความเพ่งพินิจ<br>
  เป็นจิตมีความชำนาญแน่วแน่ เป็นสมาธิดี<br>
  พระโคดมพระองค์นั้น<br>
  บัณฑิตกล่าวว่าบรรเทาความมืดได้<br>
  เป็นนักปราชญ์ ได้วิชชา ๓ ละทิ้งมัจจุราช<br>
  เกื้อกูลแก่เทวดาและมนุษย์ ละบาปธรรมได้ทุกอย่าง<br>
  สาวกทั้งหลายย่อมนมัสการพระโคดมพระองค์นั้น<br>
  ผู้สมบูรณ์ด้วยวิชชา ๓ ไม่ลุ่มหลง<br>
  เป็นพระพุทธเจ้ามีสรีระเป็นชาติสุดท้าย<br>
  บุคคลใดรู้แจ้งปุพเพนิวาสญาณ เห็นทั้งสวรรค์<br>
  และอบาย บรรลุธรรมเป็นที่สิ้นความเกิด เป็นมุนี<br>
  อยู่จบพรหมจรรย์เพราะรู้ยิ่ง เป็นพราหมณ์ผู้ได้วิชชา ๓<br>
  โดยวิชชา ๓ นี้ เราเรียกบุคคลนั้นว่าได้วิชชา ๓<br>
  ไม่เรียกบุคคลอื่นว่าได้วิชชา ๓ ตามที่ผู้อื่นเรียกกัน<br>
  พราหมณ์ ผู้ได้วิชชา ๓ ในอริยวินัยเป็นอย่างนี้แล</p>
<p class="footer">เชิงอรรถ :<br>
  ๑ กิจที่ควรทำ ในที่นี้หมายถึงกิจในอริยสัจ ๔ คือ การกำหนดรู้ทุกข์ การละเหตุเกิดทุกข์
  การทำให้แจ้ง<br>
  ซึ่งความดับทุกข์และการอบรมมรรคมีองค์ ๘ ให้เจริญ (ที.สี.อ. ๒๔๓/๒๐๓)<br>
  ๒ ไม่มีกิจอื่นเพื่อความเป็นอย่างนี้อีกต่อไป หมายถึงไม่มีหน้าที่ในการบำเพ็ญมรรคญาณเพื่อความสิ้น<br>
  กิเลสอีกต่อไป เพราะพุทธศาสนาถือว่าการบรรลุอรหัตผล เป็นจุดหมายสูงสุด (ที.สี.อ.
  ๒๔๘/๒๐๓)<br>
  ๓ วิชชา ในที่นี้หมายถึงอรหัตตมัคคญาณ ได้แก่ ญาณคือความรู้เป็นเหตุละสังโยชน์ได้ทั้ง
  ๑๐ หรือ<br>
  อาสวักขยญาณ คือญาณหยั่งรู้ในธรรมเป็นที่สิ้นไปแห่งอาสวะ (องฺ.ติก.อ. ๒/๕๙/๑๖๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๒๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๙.
    ชานุสโสณิสูตร</p>
<p>
  ติกัณณพราหมณ์กราบทูลว่า ข้าแต่ท่านพระโคดม ผู้ได้วิชชา ๓ ของพวก<br>
  พราหมณ์เป็นอย่างหนึ่ง ส่วนผู้ได้วิชชา ๓ ในอริยวินัยเป็นอีกอย่างหนึ่ง ข้าแต่<br>
  ท่านพระโคดม ก็ผู้ได้วิชชา ๓ ของพวกพราหมณ์มีค่าไม่ถึงเสี้ยวที่ ๑๖ ของผู้ได้<br>
  วิชชา ๓ ในอริยวินัยนี้<br>
  ข้าแต่ท่านพระโคดม ภาษิตของท่านพระโคดมชัดเจนไพเราะยิ่งนัก ฯลฯ ขอ<br>
  ท่านพระโคดมจงทรงจำข้าพเจ้าว่าเป็นอุบาสกผู้ถึงสรณะ ตั้งแต่วันนี้เป็นต้นไปจน<br>
  ตลอดชีวิต</p>

<p class="nc">
  ติกัณณสูตรที่ ๘ จบ<br>
<br>
๙. ชานุสโสณิสูตร<br>
  ว่าด้วยพราหมณ์ชื่อว่าชานุสโสณิ</p>
<p>
  [๖๐] ครั้งนั้น ชานุสโสณิพราหมณ์เข้าไปเฝ้าพระผู้มีพระภาคถึงที่ประทับ<br>
  ฯลฯ ชานุสโสณิพราหมณ์นั่ง ณ ที่สมควรแล้ว ได้กราบทูลพระผู้มีพระภาคดังนี้ว่า<br>
  ข้าแต่ท่านพระโคดม ผู้ใดมียัญ๑ มีสิ่งที่พึงให้ด้วยศรัทธา๒ มีอาหารที่พึงให้<br>
  แก่บุคคลอื่น หรือมีไทยธรรม ผู้นั้นควรให้ทานในพราหมณ์ผู้ได้วิชชา ๓<br>
  พระผู้มีพระภาคตรัสถามว่า พราหมณ์ พราหมณ์ทั้งหลายบัญญัติพราหมณ์<br>
  ว่าเป็นผู้ได้วิชชา ๓ เป็นอย่างไร<br>
  ชานุสโสณิพราหมณ์กราบทูลว่า ข้าแต่ท่านพระโคดม พราหมณ์ในโลกนี้เป็น<br>
  ผู้มีชาติกำเนิดดีทั้งฝ่ายบิดาและฝ่ายมารดา ถือปฏิสนธิบริสุทธิ์ดีตลอดเจ็ดชั่ว<br>
  บรรพบุรุษ ไม่มีใครจะคัดค้านตำหนิโดยการอ้างถึงชาติตระกูลได้ เป็นผู้คงแก่เรียน<br>
  ทรงจำมนตร์ รู้จบไตรเพท พร้อมทั้งนิฆัณฑุศาสตร์ เกฏุภศาสตร์ อักษรศาสตร์<br>
  และประวัติศาสตร์ เข้าใจตัวบทและไวยากรณ์ ชำนาญโลกายตศาสตร์และลักษณะ<br>
  มหาบุรุษ ข้าแต่ท่านพระโคดม พราหมณ์ทั้งหลายบัญญัติพราหมณ์ว่าเป็นผู้ได้วิชชา<br>
  ๓ เป็นอย่างนี้แล</p>
<p class="footer">เชิงอรรถ :<br>
  ๑ ยัญ ในที่นี้หมายถึงสิ่งที่ควรบูชา เป็นชื่อของไทยธรรม (องฺ.ติก.อ. ๒/๖๐/๑๖๗)<br>
  ๒ สิ่งที่พึงให้ด้วยศรัทธา ในที่นี้หมายถึงมตกภัต(ภัตเพื่อผู้ตาย) (องฺ.ติก.อ.
  ๒/๖๐/๑๖๗)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๒๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๙.
    ชานุสโสณิสูตร</p>
<p>
  พระผู้มีพระภาคตรัสว่า พราหมณ์ทั้งหลายบัญญัติพราหมณ์ว่าเป็นผู้ได้<br>
  วิชชา ๓ เป็นอย่างหนึ่ง ส่วนผู้ได้วิชชา ๓ ในอริยวินัยเป็นอีกอย่างหนึ่ง<br>
  ชานุสโสณิพราหมณ์ทูลถามว่า ข้าแต่ท่านพระโคดม ผู้ได้วิชชา ๓ ใน<br>
  อริยวินัยเป็นอย่างไร ขอประทานวโรกาส ขอท่านพระโคดมแสดงธรรมแก่ข้าพเจ้า<br>
  อย่างที่ผู้ได้วิชชา ๓ มีในอริยวินัย<br>
  พระผู้มีพระภาคตรัสว่า ถ้าอย่างนั้น ท่านจงฟัง จงใส่ใจให้ดี เราจักกล่าว<br>
  ชานุสโสณิพราหมณ์ทูลรับสนองพระดำรัสแล้ว พระผู้มีพระภาคจึงได้ตรัสเรื่อง<br>
  นี้ว่า<br>
  ภิกษุในธรรมวินัยนี้สงัดจากกาม ฯลฯ บรรลุจตุตถฌานที่...อยู่<br>
  เมื่อจิตเป็นสมาธิบริสุทธิ์ผ่องแผ้ว ไม่มีกิเลสเพียงดังเนิน๑ ปราศจากความ<br>
  เศร้าหมอง อ่อน เหมาะแก่การใช้งาน ตั้งมั่น ไม่หวั่นไหวอย่างนี้ ภิกษุนั้นน้อม<br>
  จิตไปเพื่อปุพเพนิวาสานุสสติญาณ ระลึกชาติก่อนได้หลายชาติ ฯลฯ๓ เธอได้บรรลุวิชชา<br>
  ที่ ๑ นี้ ความมืดมิดคืออวิชชา เธอกำจัดได้แล้ว แสงสว่างคือวิชชาได้เกิดขึ้นแก่เธอ<br>
  เปรียบเหมือนแสงสว่างเกิดขึ้นแก่บุคคลผู้ไม่ประมาท มีความเพียร อุทิศกายและใจ<br>
  เมื่อจิตเป็นสมาธิบริสุทธิ์ผ่องแผ้ว ไม่มีกิเลสเพียงดังเนิน ปราศจากความเศร้า<br>
  หมอง อ่อน เหมาะแก่การใช้งาน ตั้งมั่น ไม่หวั่นไหวอย่างนี้ ภิกษุนั้นน้อมจิตไป<br>
  เพื่อจุตูปปาตญาณ เห็นหมู่สัตว์ ฯลฯ ด้วยตาทิพย์อันบริสุทธิ์เหนือมนุษย์ ฯลฯ<br>
  เธอได้บรรลุวิชชาที่ ๒ นี้ ความมืดมิดคืออวิชชา เธอกำจัดได้แล้ว แสงสว่างคือวิชชา<br>
  ได้เกิดขึ้นแก่เธอเปรียบเหมือนแสงสว่างเกิดขึ้นแก่บุคคลผู้ไม่ประมาท มีความเพียร<br>
  อุทิศกายและใจ<br>
  เมื่อจิตเป็นสมาธิบริสุทธิ์ผ่องแผ้ว ไม่มีกิเลสเพียงดังเนิน ปราศจากความ<br>
  เศร้าหมอง อ่อน เหมาะแก่การใช้งาน ตั้งมั่น ไม่หวั่นไหวอย่างนี้ ภิกษุนั้นน้อมจิตไป</p>
<p class="footer">เชิงอรรถ :<br>
  ๑ ดูเชิงอรรถที่ ๑ ข้อ ๕๙ ติกนิบาต หน้า ๒๖๒ ในเล่มนี้<br>
  ๒ ดูเนื้อความเต็มข้อ ๕๙ ติกนิบาต หน้า ๒๒๖ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๓๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๙.
    ชานุสโสณิสูตร</p>
<p>
  เพื่ออาสวักขยญาณ รู้ชัดตามความเป็นจริงว่า นี้ทุกข์ ฯลฯ นี้ทุกขนิโรธคามินี-<br>
  ปฏิปทา นี้อาสวะ ฯลฯ นี้อาสวนิโรธคามินีปฏิปทา เมื่อเธอรู้เห็นอยู่อย่างนี้
  จิต<br>
  ย่อมหลุดพ้นจากกามาสวะ ภวาสวะ และอวิชชาสวะ เมื่อจิตหลุดพ้นแล้วก็รู้ว่า<br>
  หลุดพ้นแล้ว รู้ชัดว่า ชาติสิ้นแล้ว อยู่จบพรหมจรรย์แล้ว ทำกิจที่ควรทำเสร็จแล้ว<br>
  ไม่มีกิจอื่นเพื่อความเป็นอย่างนี้อีกต่อไป เธอได้บรรลุวิชชาที่ ๓ นี้ ความมืดมิดคือ<br>
  อวิชชา เธอกำจัดได้แล้ว แสงสว่างคือวิชชาได้เกิดขึ้นแก่เธอ เปรียบเหมือนแสงสว่าง<br>
  เกิดขึ้นแก่บุคคลผู้ไม่ประมาท มีความเพียร อุทิศกายและใจ<br>
  บุคคลใดสมบูรณ์ด้วยศีลและวัตร<br>
  อุทิศกายและใจ มีจิตตั้งมั่น<br>
  บุคคลใดมีจิตที่ชำนาญ แน่วแน่ ตั้งมั่นดี<br>
  บุคคลใดรู้แจ้งปุพเพนิวาสญาณ เห็นทั้งสวรรค์<br>
  และอบาย บรรลุธรรมเป็นที่สิ้นความเกิด เป็นมุนี<br>
  อยู่จบพรหมจรรย์เพราะรู้ยิ่ง เป็นพราหมณ์ผู้ได้วิชชา ๓<br>
  โดยวิชชา ๓ นี้ เราเรียกบุคคลนั้นว่าได้วิชชา ๓<br>
  ไม่เรียกบุคคลอื่นว่าได้วิชชา ๓ ตามที่ผู้อื่นเรียกกัน<br>
  พราหมณ์ผู้ได้วิชชา ๓ ในอริยวินัย เป็นอย่างนี้แล<br>
  ชานุสโสณิพราหมณ์กราบทูลว่า ข้าแต่ท่านพระโคดม ผู้ได้วิชชา ๓ ของพวก<br>
  พราหมณ์เป็นอย่างหนึ่ง ส่วนผู้ได้วิชชา ๓ ในอริยวินัยเป็นอีกอย่างหนึ่ง ข้าแต่ท่าน<br>
  พระโคดม ก็ผู้ได้วิชชา ๓ ของพวกพราหมณ์มีค่าไม่ถึงเสี้ยวที่ ๑๖ ของผู้ได้วิชชา
  ๓<br>
  ในอริยวินัยนี้<br>
  ข้าแต่ท่านพระโคดม ภาษิตของท่านพระโคดมชัดเจนไพเราะยิ่งนัก ฯลฯ ขอท่าน<br>
  พระโคดมจงทรงจำข้าพระองค์ว่าเป็นอุบาสกผู้ถึงสรณะ ตั้งแต่วันนี้เป็นต้นไปจน<br>
  ตลอดชีวิต</p>
<p class="nc">
  ชานุสโสณิสูตรที่ ๙ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๓๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๑๐.
    สังคารวสูตร<br>
<br>
  ๑๐. สังคารวสูตร<br>
  ว่าด้วยสังคารวพราหมณ์</p>
<p>
  [๖๑] ครั้งนั้น สังคารวพราหมณ์เข้าไปเฝ้าพระผู้มีพระภาคถึงที่ประทับ ได้<br>
  สนทนาปราศรัยพอเป็นที่บันเทิงใจพอเป็นที่ระลึกถึงกันแล้วนั่ง ณ ที่สมควร ได้<br>
  กราบทูลพระผู้มีพระภาคดังนี้ว่า<br>
  ข้าแต่ท่านพระโคดม ข้าพเจ้าทั้งหลายชื่อว่าเป็นพราหมณ์ บูชายัญเองบ้าง<br>
  ให้ผู้อื่นบูชาบ้าง ในหมู่พราหมณ์นั้น ผู้ใดบูชายัญเอง และผู้ใดให้ผู้อื่นบูชายัญ
  คน<br>
  เหล่านั้นทั้งหมดชื่อว่าปฏิบัติปุญญปฏิปทาที่เกิดแก่หลายสรีระคือยัญญาธิกรณ์๑(มี<br>
  ยัญเป็นเหตุ) ส่วนบุคคลใดออกจากเรือนแห่งตระกูลใดก็ตาม บวชเป็นบรรพชิต ฝึก<br>
  ตนเอง ทำตนเองให้สงบ ทำตนเองให้ดับเย็นสนิท เมื่อเป็นอย่างนี้ บุคคลนั้นชื่อว่า<br>
  ปฏิบัติปุญญปฏิปทาที่เกิดแก่สรีระเดียวคือปัพพัชชาธิกรณ์(มีบรรพชาเป็นเหตุ)<br>
  พระผู้มีพระภาคตรัสว่า พราหมณ์ ถ้าอย่างนั้น เราจักย้อนถามท่านในข้อนี้<br>
  ท่านพึงเฉลยปัญหานั้นตามที่ท่านเห็นควร ท่านเข้าใจเรื่องนั้นอย่างไร ตถาคตเสด็จ<br>
  อุบัติในโลกนี้ชื่อว่าเป็นพระอรหันต์ ตรัสรู้ด้วยพระองค์เองโดยชอบ เพียบพร้อม<br>
  ด้วยวิชชาและจรณะ เสด็จไปดี รู้แจ้งโลก เป็นสารถีฝึกผู้ที่ควรฝึกได้อย่างยอดเยี่ยม<br>
  เป็นศาสดาของเทวดาและมนุษย์ทั้งหลาย เป็นพระพุทธเจ้า เป็นพระผู้มีพระภาค<br>
  ตถาคตพระองค์นั้นตรัสไว้อย่างนี้ว่า ในข้อนี้เราปฏิบัติตามมรรคนี้ปฏิปทานี้ ทำให้<br>
  แจ้งซึ่งประโยชน์อันยอดเยี่ยมซึ่งเป็นที่สุดแห่งพรหมจรรย์ด้วยปัญญาอันยิ่งเองแล้ว<br>
  ประกาศให้ผู้อื่นรู้ตาม มาเถิด แม้ท่านทั้งหลายก็จงปฏิบัติตามที่ท่านทั้งหลายปฏิบัติ<br>
  แล้ว จักทำให้แจ้งซึ่งประโยชน์อันยอดเยี่ยมซึ่งเป็นที่สุดแห่งพรหมจรรย์ด้วยปัญญา<br>
  อันยิ่งเองเข้าถึงอยู่ พระศาสดาพระองค์นี้ทรงแสดงธรรมไว้ และคนเหล่าอื่นต่างก็<br>
  ปฏิบัติเพื่อความเป็นอย่างนั้น ก็ผู้แสดงและผู้ปฏิบัตินั้นมีมากกว่าร้อย มีมากกว่า<br>
  พัน มีมากกว่าแสน ท่านเข้าใจเรื่องนั้นอย่างไร เมื่อเป็นอย่างนี้ ปุญญปฏิปทาคือ<br>
  ปัพพัชชาธิกรณ์ย่อมเกิดแก่สรีระเดียวหรือเกิดแก่หลายสรีระ</p>
<p class="footer">เชิงอรรถ :<br>
  ๑ ปุญญปฏิปทาที่เกิดแก่หลายสรีระคือยัญญาธิกรณ์หมายถึงวิธีทำบุญที่คนคนเดียวให้ทานเองหรือใช้ให้<br>
  ผู้อื่นให้ทานแก่คนจำนวนมาก หรือคนจำนวนมากให้ทานเอง หรือใช้ให้ผู้อื่นให้ทานแก่คนจำนวนมาก
  นี้<br>
  เป็นลัทธิภายนอกพุทธศาสนา (องฺ.ติก.อ. ๒/๖๑/๑๖๘)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๓๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๑๐.
    สังคารวสูตร</p>
<p>
  เมื่อสังคารวพราหมณ์กราบทูลว่า ข้าแต่ท่านพระโคดม เมื่อเป็นอย่างนี้<br>
  ปุญปฏิปทาคือปัพพชชาธิกรณ์นี้ย่อมเกิดแก่หลายสรีระ<br>
  เมื่อสังคารวพราหมณ์กราบทูลอย่างนี้แล้ว ท่านพระอานนท์ได้ถามสังคารว-<br>
  พราหมณ์ว่า บรรดาปฏิปทา ๒ อย่างนี้ ท่านชอบใจปฏิปทาอะไร ซึ่งต้องใช้<br>
  อุปกรณ์น้อยกว่า มีความวุ่นวายน้อยกว่า แต่มีผลมากกว่าและมีอานิสงส์มากกว่า<br>
  เมื่อท่านพระอานนท์ถามอย่างนี้ สังคารวพราหมณ์ได้กล่าวกับท่านพระ<br>
  อานนท์ดังนี้ว่า ท่านพระโคดมเป็นฉันใด ท่านพระอานนท์ก็เป็นฉันนั้น ท่าน<br>
  ทั้ง ๒ นี้เราบูชาแล้ว ท่านทั้ง ๒ นี้เราสรรเสริญแล้ว<br>
  แม้ครั้งที่ ๒ ฯลฯ<br>
  แม้ครั้งที่ ๓ ท่านพระอานนท์ได้กล่าวกับสังคารวพราหมณ์ว่า พราหมณ์ เรา<br>
  ไม่ได้ถามท่านอย่างนี้ว่า ท่านบูชาใครหรือว่าท่านสรรเสริญใคร แต่เราถามท่าน<br>
  อย่างนี้ว่า บรรดาปฏิปทา ๒ อย่างนี้ ท่านชอบปฏิปทาอะไร ซึ่งต้องใช้อุปกรณ์<br>
  น้อยกว่า มีความวุ่นวายน้อยกว่า แต่มีผลมากกว่าและมีอานิสงส์มากกว่า<br>
  แม้ครั้งที่ ๓ สังคารวพราหมณ์ก็ได้กล่าวกับท่านพระอานนท์ดังนี้ว่า ท่าน<br>
  พระโคดมเป็นฉันใด ท่านพระอานนท์ก็เป็นฉันนั้น ท่านทั้ง ๒ นี้เราบูชาแล้ว ท่าน<br>
  ทั้ง ๒ นี้เราสรรเสริญแล้ว<br>
  ครั้งนั้น พระผู้มีพระภาคได้ทรงดำริว่า สังคารวพราหมณ์ถูกอานนท์ถาม<br>
  ปัญหาที่ชอบธรรม ก็นิ่งเสีย ไม่ตอบถึง ๓ ครั้ง ทางที่ดี เราควรช่วยเหลือ<br>
  ลำดับนั้น พระผู้มีพระภาคได้ตรัสกับสังคารวพราหมณ์ดังนี้ว่า พราหมณ์ วันนี้<br>
  พวกราชบุรุษนั่งประชุมกันในราชสำนัก สนทนากันในระหว่างการประชุมว่าอย่างไร<br>
  สังคารวพราหมณ์กราบทูลว่า ข้าแต่ท่านพระโคดม วันนี้พวกราชบุรุษนั่ง<br>
  ประชุมกันในราชสำนัก สนทนากันในระหว่างการประชุมว่า ทราบมาว่า ในกาลก่อน<br>
  ภิกษุธรรมดามีจำนวนน้อย ส่วนภิกษุที่ได้อุตตริมนุสสธรรม แสดงอิทธิปาฏิหาริย์๑</p>
<p class="footer">เชิงอรรถ :<br>
  ๑ อุตตริมนุสสธรรม ในที่นี้หมายถึงฌาน วิปัสสนา มรรค และผล มหัคคตโลกุตตรปัญญาที่สามารถกำจัด<br>
  กิเลสได้ เป็นธรรมที่ยิ่งกว่าธรรมของมนุษย์กล่าวคือกุศลกรรมบถ ๑๐ ประการ (องฺ.เอกก.อ.
  ๑/๔๕/๕๑,<br>
  องฺ.ทสก.อ. ๓/๔๘/๓๕๐) แสดงอิทธิปาฏิหาริย์ ในที่นี้หมายถึงการไปและมาทางอากาศเพื่อภิกขาจาร<br>
  (องฺ.ติก.อ. ๒/๖๑/๑๖๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๓๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๑๐.
    สังคารวสูตร</p>
<p>
  ได้มีจำนวนมากกว่า ทุกวันนี้ ภิกษุธรรมดามีจำนวนมากกว่า ส่วนภิกษุที่ได้อุตตริ-<br>
  มนุสสธรรม แสดงอิทธิปาฏิหาริย์ได้มีจำนวนน้อยกว่า ข้าแต่ท่านพระโคดม วันนี้<br>
  พวกราชบุรุษนั่งประชุมกันในราชสำนัก สนทนากันในระหว่างการประชุมดังนี้แล<br>
  พระผู้มีพระภาคตรัสว่า พราหมณ์ ปาฏิหาริย์(การทำให้ปฏิปักษ์ยอมได้)<br>
  ๓ อย่างนี้<br>
  ปาฏิหาริย์ ๓ อย่าง อะไรบ้าง คือ<br>
  ๑. อิทธิปาฏิหาริย์ (ปาฏิหาริย์คือฤทธิ์)<br>
  ๒. อาเทสนาปาฏิหาริย์ (ปาฏิหาริย์คือการทายใจ)<br>
  ๓. อนุสาสนีปาฏิหาริย์ (ปาฏิหาริย์คืออนุสาสนี)<br>
  อิทธิปาฏิหาริย์ เป็นอย่างไร<br>
  คือ ภิกษุบางรูปในธรรมวินัยนี้แสดงฤทธิ์ได้หลายอย่าง คือ คนเดียวแสดง<br>
  เป็นหลายคนก็ได้ หลายคนแสดงเป็นคนเดียวก็ได้ แสดงให้ปรากฏหรือให้หายไป<br>
  ก็ได้ ทะลุฝา กำแพง ภูเขา ไปได้ไม่ติดขัดเหมือนไปในที่ว่างก็ได้ ผุดขึ้นและดำลง<br>
  ในแผ่นดินเหมือนไปในน้ำก็ได้ เดินบนน้ำโดยที่น้ำไม่แยกเหมือนเดินบนแผ่นดิน<br>
  ก็ได้ นั่งขัดสมาธิเหาะไปในอากาศเหมือนนกบินไปก็ได้ ใช้ฝ่ามือลูบคลำดวงจันทร์<br>
  ดวงอาทิตย์ซึ่งมีฤทธิ์มาก มีอานุภาพมากก็ได้ ใช้อำนาจทางกายไปจนถึงพรหมโลก<br>
  ก็ได้ นี้เรียกว่า อิทธิปาฏิหาริย์<br>
  อาเทสนาปาฏิหาริย์ เป็นอย่างไร<br>
  คือ ภิกษุบางรูปในธรรมวินัยนี้กล่าวดักใจได้โดยเครื่องหมายว่า ใจของท่าน<br>
  เป็นอย่างนี้ก็มี ใจของท่านเป็นอย่างนี้ก็มี จิตของท่านกำลังคิดอย่างนี้ ๆ แม้หาก<br>
  เธอจะกล่าวดักใจหลายเรื่อง คำที่เธอกล่าวนั้นก็เป็นอย่างนั้น ไม่เป็นอย่างอื่น<br>
  ภิกษุบางรูปในธรรมวินัยนี้กล่าวดักใจโดยอาศัยเครื่องหมายไม่ได้เลย แต่พอได้<br>
  ฟังมนุษย์ อมนุษย์ หรือเทวดา ย่อมกล่าวดักใจได้ว่า ใจของท่านเป็นอย่างนี้๑ก็มี<br>
  ใจของท่านเป็นอย่างนี้ก็มี จิตของท่านกำลังคิดอย่างนี้ ๆ แม้หากเธอจะกล่าวดักใจ<br>
  หลายเรื่อง คำที่เธอกล่าวนั้นก็เป็นอย่างนั้น ไม่เป็นอย่างอื่น</p>
<p class="footer">เชิงอรรถ :<br>
  ๑ เป็นอย่างนึ้ ในที่นี้หมายถึงมีสุข มีทุกข์ หรือประกอบด้วยกามวิตกเป็นต้น (องฺ.ติก.อ.
  ๒/๖๑/๑๗๐)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๓๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๑๐.
    สังคารวสูตร</p>
<p>
  ภิกษุบางรูปในธรรมวินัยนี้กล่าวดักใจโดยอาศัยเครื่องหมายไม่ได้เลย ถึงได้ฟัง<br>
  เสียงมนุษย์ อมนุษย์ หรือเทวดา ก็กล่าวดักใจไม่ได้ แต่พอได้ฟังเสียงบ่นเพ้อของ<br>
  บุคคลผู้ตรึกตรองแล้ว ย่อมกล่าวดักใจได้ว่า ใจของท่านเป็นอย่างนี้ก็มี ใจของท่าน<br>
  เป็นอย่างนี้ก็มี จิตของท่านกำลังคิดอย่างนี้ ๆ แม้หากเธอจะกล่าวดักใจหลายเรื่อง<br>
  คำที่เธอกล่าวนั้นก็เป็นอย่างนั้น ไม่เป็นอย่างอื่น<br>
  ภิกษุบางรูปในธรรมวินัยนี้กล่าวดักใจโดยอาศัยเครื่องหมายไม่ได้เลย ถึงได้ฟัง<br>
  เสียงมนุษย์ อมนุษย์ หรือเทวดา ก็กล่าวดักใจไม่ได้ ถึงได้ฟังเสียงบ่นเพ้อของบุคคล<br>
  ผู้ตรึกตรอง ก็กล่าวดักใจไม่ได้ แต่กำหนดรู้ใจของบุคคลผู้เข้าสมาธิ ไม่มีวิตก
  ไม่มี<br>
  วิจารด้วยใจของตนว่า ท่านผู้เจริญนี้จักตรึกเรื่องชื่อโน้นในลำดับจิตนี้โดยวิธีที่ได้ตั้ง<br>
  มโนสังขาร แม้หากเธอจะกล่าวดักใจหลายเรื่อง คำที่เธอกล่าวนั้นก็เป็นอย่างนั้น<br>
  ไม่เป็นอย่างอื่น นี้เรียกว่า อาเทสนาปาฏิหาริย์<br>
  อนุสาสนีปาฏิหาริย์ เป็นอย่างไร<br>
  คือ ภิกษุบางรูปในธรรมวินัยนี้พร่ำสอนอยู่อย่างนี้ว่า จงตรึกอย่างนี้ อย่าได้<br>
  ตรึกอย่างนี้ จงมนสิการอย่างนี้ อย่าได้มนสิการอย่างนี้ จงละธรรมนี้ จงบรรลุธรรม<br>
  นี้อยู่ นี้เรียกว่า อนุสาสนีปาฏิหาริย์<br>
  พราหมณ์ ปาฏิหาริย์ ๓ อย่างนี้แล บรรดาปาฏิหาริย์ ๓ อย่างนี้ท่านชอบใจ<br>
  ปาฏิหาริย์ไหน ซึ่งงดงามกว่าและประณีตกว่า<br>
  สังคารวพราหมณ์กราบทูลว่า ข้าแต่ท่านพระโคดม บรรดาปาฏิหาริย์ ๓<br>
  อย่างนั้น ปาฏิหาริย์ที่ภิกษุบางรูปในธรรมวินัยนี้แสดงฤทธิ์ได้หลายอย่าง ฯลฯ<br>
  แผ่อำนาจทางกายไปจนถึงพรหมโลกก็ได้ นี้คือปาฏิหาริย์ ผู้ใดแสดงอิทธิปาฏิหาริย์<br>
  นั้น ผู้นั้นย่อมชอบใจปาฏิหาริย์นั้น และผู้ใดแสดงอิทธิปาฏิหาริย์นั้น ปาฏิหาริย์<br>
  นั้นเป็นของผู้นั้น ข้าแต่ท่านพระโคดม ปาฏิหาริย์นี้ปรากฏแก่ข้าพเจ้าเหมือนกับ<br>
  ภาพมายา<br>
  ข้าแต่ท่านพระโคดม ปาฏิหาริย์ที่ภิกษุบางรูปในธรรมวินัยนี้กล่าวดักใจได้โดย<br>
  อาศัยเครื่องหมายว่า ใจของท่านเป็นอย่างนี้ก็มี ใจของท่านเป็นอย่างนี้ก็มี จิตของ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๓๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค ๑๐.
    สังคารวสูตร</p>
<p>
  ท่านกำลังคิดอย่างนี้ ๆ แม้หากเขาจะกล่าวดักใจหลายเรื่อง คำที่เขากล่าวนั้นก็<br>
  เป็นอย่างนั้นแล ไม่เป็นอย่างอื่น ข้าแต่ท่านพระโคดม ภิกษุบางรูปในธรรมวินัยนี้<br>
  กล่าวดักใจโดยอาศัยเครื่องหมายไม่ได้ แต่พอได้ฟังเสียงมนุษย์ อมนุษย์ หรือเทวดา<br>
  แล้วก็กล่าวดักใจได้ว่า ฯลฯ ได้ฟังเสียงมนุษย์ อมนุษย์ หรือเทวดาแล้ว ก็ยังกล่าว<br>
  ดักใจไม่ได้ แต่พอได้ฟังเสียงบ่นเพ้อของบุคคลผู้ตรึกตรอง ก็กล่าวดักใจได้ว่า ฯลฯ<br>
  แม้ได้ฟังเสียงบ่นเพ้อของบุคคลผู้ตรึกตรอง ก็ยังกล่าวดักใจไม่ได้ แต่กำหนดรู้ใจของ<br>
  บุคคลผู้เข้าสมาธิที่ไม่มีวิตก ไม่มีวิจารด้วยใจของตนว่า ท่านผู้เจริญนี้จักตรึกเรื่อง<br>
  โน้นในลำดับจิตนี้โดยวิธีที่ได้ตั้งมโนสังขารไว้ แม้หากเธอจะกล่าวดักใจหลายเรื่อง<br>
  คำที่เธอกล่าวนั้นก็เป็นอย่างนั้น ไม่ได้เป็นอย่างอื่น ข้าแต่ท่านพระโคดมนี้คือ<br>
  ปาฏิหาริย์ ผู้ใดแสดงอาเทสนาปาฏิหาริย์นั้น ผู้นั้นย่อมชอบใจปาฏิหาริย์นั้น และ<br>
  ผู้ใดแสดงอาเทสนาปาฏิหาริย์นั้น ปาฏิหาริย์นั้นเป็นของผู้นั้น ข้าแต่ท่านพระโคดม<br>
  ปาฏิหาริย์แม้นี้ปรากฏแก่ข้าพเจ้าเหมือนภาพมายา<br>
  ข้าแต่ท่านพระโคดม บรรดาปาฏิหาริย์ ๓ อย่างนี้ ข้าพระองค์ชอบใจปาฏิหาริย์<br>
  นี้ซึ่งงดงามกว่าและประณีตกว่า คือภิกษุบางรูปในธรรมวินัยนี้พร่ำสอนอย่างนี้ว่า<br>
  จงตรึกอย่างนี้ อย่าได้ตรึกอย่างนี้ จงมนสิการอย่างนี้ อย่าได้มนสิการอย่างนี้<br>
  จงละธรรมนี้ จงบรรลุธรรมนี้อยู่<br>
  ข้าแต่ท่านพระโคดม น่าอัศจรรรย์จริง ไม่เคยปรากฏ ท่านพระโคดมตรัส<br>
  เรื่องนี้ไว้ดี และข้าพเจ้าทั้งหลายขอทรงจำไว้ว่า ท่านพระโคดมประกอบด้วยปาฏิหาริย์<br>
  ๓ อย่างนี้ เพราะท่านพระโคดมทรงแสดงฤทธิ์ได้หลายอย่าง ฯลฯ ทรงใช้อำนาจ<br>
  ทางกายไปจนถึงพรหมโลกได้ เพราะท่านพระโคดมทรงกำหนดรู้ใจของบุคคลผู้เข้า<br>
  สมาธิที่ไม่มีวิตก ไม่มีวิจาร ด้วยใจของพระองค์ว่า ท่านผู้เจริญนี้ จักตรึกเรื่องโน้น<br>
  ในลำดับจิตนี้โดยวิธีที่ได้ตั้งมโนสังขารไว้ เพราะท่านพระโคดมทรงพร่ำสอนอย่างนี้ว่า<br>
  จงตรึกอย่างนี้ อย่าได้ตรึกอย่างนี้ จงมนสิการอย่างนี้ อย่าได้มนสิการอย่างนี้<br>
  จงละธรรมนี้ จงบรรลุธรรมนี้อยู่<br>
  พระผู้มีพระภาคตรัสว่า ท่านกล่าววาจาที่เกี่ยวข้องกับคุณของเราแน่แท้ อนึ่ง<br>
  เราจักตอบคำถามของท่าน เพราะเราแสดงฤทธิ์ได้หลายอย่าง ฯลฯ ใช้อำนาจทาง<br>
  กายไปจนถึงพรหมโลกได้ เพราะเรากำหนดรู้ใจของบุคคลผู้เข้าสมาธิที่ไม่มีวิตก ไม่มี<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๓๖ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๑. พราหมณวรรค รวมพระสูตรที่มีในวรรค</p>
<p>
  วิจาร ด้วยใจของตนว่า ท่านผู้เจริญนี้ จักตรึกเรื่องโน้นในลำดับจิตนี้ด้วยวิธีที่ได้ตั้ง<br>
  มโนสังขารไว้ เพราะว่าเราพร่ำสอนอยู่อย่างนี้ว่า จงตรึกอย่างนี้ อย่าได้ตรึกอย่างนี้<br>
  จงมนสิการอย่างนี้ อย่าได้มนสิการอย่างนี้ จงละธรรมนี้ จงบรรลุธรรมนี้อยู่<br>
  สังคารวพราหมณ์ทูลถามว่า ข้าแต่ท่านพระโคดม นอกจากท่านพระโคดม<br>
  ภิกษุอื่นแม้รูปเดียวผู้เพียบพร้อมด้วยปาฏิหาริย์ ๓ อย่างนี้มีอยู่หรือ<br>
  พระผู้มีพระภาคตรัสตอบว่า ไม่ใช่เพียงหนึ่งร้อย ไม่ใช่สองร้อย ไม่ใช่สามร้อย<br>
  ไม่ใช่สี่ร้อย ไม่ใช่ห้าร้อย ที่แท้ ภิกษุผู้ประกอบด้วยปาฏิหาริย์ ๓ อย่างนี้มีอยู่จำนวน<br>
  มากทีเดียว<br>
  สังคารวพราหมณ์ทูลถามว่า ข้าแต่ท่านพระโคดม ก็บัดนี้ภิกษุเหล่านั้น<br>
  อยู่ไหน<br>
  พระผู้มีพระภาคตรัสตอบว่า ท่านเหล่านั้นอยู่ในหมู่ภิกษุนี้เอง<br>
  สังคารวพราหมณ์กราบทูลว่า ข้าแต่ท่านพระโคดม ภาษิตของท่านพระโคดม<br>
  ชัดเจนไพเราะยิ่งนัก ข้าแต่ท่านพระโคดม ภาษิตของท่านพระโคดมชัดเจนไพเราะ<br>
  ยิ่งนัก ท่านพระโคดมทรงประกาศธรรมแจ่มแจ้งโดยประการต่าง ๆ เปรียบเหมือน<br>
  บุคคลหงายของที่คว่ำ เปิดของที่ปิด บอกทางแก่ผู้หลงทาง หรือตามประทีปในที่มืด<br>
  ด้วยตั้งใจว่า คนมีตาดีจักเห็นรูปได้ ข้าพระองค์นี้ขอถึงท่านพระโคดม พร้อมทั้ง<br>
  พระธรรม และพระสงฆ์เป็นสรณะ ขอท่านพระโคดมจงทรงจำข้าพระองค์ว่าเป็น<br>
  อุบาสกผู้ถึงสรณะ ตั้งแต่วันนี้เป็นต้นไปจนตลอดชีวิต</p>

<p class="nc">
  สังคารวสูตรที่ ๑๐ จบ<br>
  พราหมณวรรคที่ ๑ จบ<br>
<br>
รวมพระสูตรที่มีในวรรคนี้ คือ<br>
  <br>
   ๑. ปฐมเทวพราหมณสูตร   ๒. ทุติยเทวพราหมณสูตร<br>
   ๓. อัญญตรพราหมณสูตร  ๔. ปริพพาชกสูตร<br>
   ๕. นิพพุตสูตร  ๖. ปโลกสูตร<br>
   ๗. วัจฉโคตตสูตร  ๘. ติกัณณสูตร<br>
   ๙. ชานุสโสณิสูตร ๑๐. สังคารวสูตร</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๓๗ }</p>
<hr>
<p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑. ติตถายตนสูตร<br>
<br>
  ๒. มหาวรรค<br>
  หมวดว่าด้วยเรื่องใหญ่<br>
<br>
๑. ติตถายตนสูตร<br>
  ว่าด้วยที่เกิดแห่งทิฏฐิเป็นดุจท่า</p>
<p>
  [๖๒] พระผู้มีพระภาคตรัสว่า ภิกษุทั้งหลาย ที่เกิดแห่งทิฏฐิเป็นดุจท่า๑ ๓<br>
  ประการ ซึ่งเมื่อถูกบัณฑิตไต่ถามซักไซ้ไล่เลียงเข้า ก็อ้างการถือสืบ ๆ กันมา ยืน<br>
  กรานอยู่ในหลักอกิริยวาทะ๒<br>
  ที่เกิดแห่งทิฏฐิเป็นดุจท่า ๓ ประการ อะไรบ้าง คือ<br>
  ๑. สมณพราหมณ์พวกหนึ่งมีวาทะอย่างนี้ มีทิฏฐิอย่างนี้ว่า สุข<br>
  ทุกข์ หรือไม่ทุกข์ ไม่สุขที่บุรุษบุคคลนี้เสวย ทั้งหมดล้วน<br>
  แต่มีกรรมที่ทำไว้ในปางก่อนเป็นเหตุ๋<br>
  ๒. สมณพราหมณ์พวกหนึ่งมีวาทะอย่างนี้ มีทิฏฐิอย่างนี้ว่า สุข<br>
  ทุกข์ หรือไม่ทุกข์ ไม่สุขที่บุรุษบุคคลนี้เสวย ทั้งหมดล้วนแต่<br>
  มีการเนรมิตของพระเป็นเจ้าผู้ยิ่งใหญ่เป็นเหตุ<br>
  ๓. สมณพราหมณ์พวกหนึ่งมีวาทะอย่างนี้ มีทิฏฐิอย่างนี้ว่า สุข<br>
  ทุกข์ หรือไม่ทุกข์ ไม่สุข ที่บุรุษบุคคลนี้เสวย ทั้งหมดล้วนแต่<br>
  ไม่มีเหตุไม่มีปัจจัย<br>
  บรรดาสมณพราหมณ์ทั้ง ๓ จำพวกนั้น สมณพราหมณ์พวกใดมีวาทะอย่างนี้<br>
  มีทิฏฐิอย่างนี้ว่า สุข ทุกข์ หรือไม่ทุกข์ ไม่สุขที่บุรุษบุคคลนี้เสวย ทั้งหมดล้วนมี<br>
  กรรมที่ทำไว้ในปางก่อนเป็นเหตุ เราเข้าไปหาสมณพราหมณ์พวกนั้น กล่าวอย่างนี้</p>
<p class="footer">เชิงอรรถ :<br>
  ๑ ที่เกิดแห่งทิฏฐิเป็นดุจท่า (ติตถะ) หมายถึงทิฏฐิ ๖๒ ประการที่เรียกว่า ท่า
  เพราะเป็นที่อันสัตว์<br>
  ทั้งหลายข้ามไป ลอยไป และเร่ร่อนไปด้วยการผุดขึ้นและดำลงไม่มีที่สิ้นสุด (องฺ.ติก.อ.
  ๒/๖๒/๑๗๓, องฺ.<br>
  ติก.ฏีกา ๒/๖๒/๑๗๙)<br>
  ๒ อกิริยวาทะ ในที่นี้หมายถึงลัทธิที่ถือว่าการกระทำทุกอย่างไม่มีผล ทำดีก็ไม่ได้ดี
  ทำชั่วก็ไม่ได้ชั่ว เป็น<br>
  ความเห็นที่ปฏิเสธกฏแห่งกรรม (ที.สี.อ. ๑๖๖/๑๔๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๓๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑. ติตถายตนสูตร</p>
<p>
  ว่า ทราบมาว่า จริงหรือ ที่ท่านทั้งหลายมีวาทะอย่างนี้ มีทิฏฐิอย่างนี้ว่า สุข<br>
  ทุกข์ หรือไม่ทุกข์ ไม่สุขที่บุรุษบุคคลนี้เสวย ทั้งหมดล้วนแต่มีกรรมที่ทำไว้ในปาง<br>
  ก่อนเป็นเหตุ ถ้าสมณพราหมณ์เหล่านั้น ถูกเราถามอย่างนี้ยอมรับว่า จริง เรา<br>
  จะกล่าวกับท่านเหล่านั้นดังนี้ว่า ถ้าอย่างนั้น เพราะกรรมที่ทำไว้ในปางก่อนเป็นเหตุ<br>
  ท่านทั้งหลาย ก็จักเป็นคนฆ่าสัตว์ ลักทรัพย์ ประพฤติผิดพรหมจรรย์ พูดเท็จ พูด<br>
  ส่อเสียด พูดคำหยาบ พูดเพ้อเจ้อ มากด้วยอภิชฌา(เพ่งเล็งอยากได้ของเขา) มีจิต<br>
  พยาบาท และเป็นมิจฉาทิฏฐิ<br>
  อนึ่ง เมื่อบุคคลยึดถือกรรมที่ทำไว้ในปางก่อนโดยความเป็นแก่นสารย่อมไม่มี<br>
  ความพอใจหรือความพยายามว่า สิ่งนี้ควรทำ หรือสิ่งนี้ไม่ควรทำ ก็เมื่อไม่ได้<br>
  กรณียกิจและอกรณียกิจโดยจริงจังมั่นคง ดังมากล่าวนี้ สมณวาทะที่เป็นธรรม เป็น<br>
  ของเฉพาะตัวย่อมไม่มีแก่บุคคลผู้มีสติฟั่นเฟือน ไม่มีเครื่องป้องกัน นี้แลเป็น<br>
  วาทะที่ ๑ สำหรับข่มโดยชอบธรรมของเราต่อสมณพราหมณ์เหล่านั้นผู้มีวาทะ<br>
  อย่างนี้ มีทิฏฐิอย่างนี้ (๑)<br>
  บรรดาสมณพราหมณ์เหล่านั้น สมณพราหมณ์พวกใดมีวาทะอย่างนี้ มีทิฏฐิ<br>
  อย่างนี้ว่า สุข ทุกข์ หรือไม่ทุกข์ ไม่สุขที่บุรุษบุคคลนี้เสวย ทั้งหมดล้วนแต่มีการ<br>
  เนรมิตของพระผู้เป็นเจ้าผู้ยิ่งใหญ่เป็นเหตุ เราเข้าไปหาสมณพราหมณ์พวกนั้น<br>
  กล่าวอย่างนี้ว่า ทราบมาว่า จริงหรือ ที่ท่านทั้งหลายมีวาทะอย่างนี้ มีทิฏฐิ<br>
  อย่างนี้ว่า สุข ทุกข์ หรือไม่ทุกข์ ไม่สุขที่บุรุษบุคคลนี้เสวย ทั้งหมดล้วนแต่มีการ<br>
  เนรมิตของพระผู้เป็นเจ้าผู้ยิ่งใหญ่เป็นเหตุ ถ้าสมณพราหมณ์เหล่านั้นถูกเราถาม<br>
  อย่างนี้ยอมรับว่า จริง เราก็จะกล่าวกับท่านเหล่านั้นอย่างนี้ว่า ถ้าอย่างนั้น<br>
  เพราะการเนรมิตของพระผู้เป็นเจ้าผู้ยิ่งใหญ่เป็นเหตุ ท่านทั้งหลายก็จักเป็นคนฆ่าสัตว์<br>
  ฯลฯ และเป็นมิจฉาทิฏฐิ<br>
  อนึ่ง เมื่อบุคคลยึดถือการเนรมิตของพระผู้เป็นเจ้าผู้ยิ่งใหญ่โดยความเป็น<br>
  แก่นสารย่อมไม่มีความพอใจหรือความพยายามว่า สิ่งนี้ควรทำ หรือสิ่งนี้ไม่ควร<br>
  ทำ ก็เมื่อไม่ได้กรณียกิจและอกรณียกิจโดยจริงจังมั่นคง ดังกล่าวมานี้ สมณวาทะ<br>
  ที่ชอบธรรม เป็นของเฉพาะตัว ย่อมไม่มีแก่บุคคลผู้มีสติฟั่นเฟือน ไม่มีเครื่อง<br>
  ป้องกัน นี้แลเป็นวาทะที่ ๒ สำหรับข่มโดยชอบธรรมของเราต่อสมณพราหมณ์<br>
  เหล่านั้นผู้มีวาทะอย่างนี้ มีทิฏฐิอย่างนี้ (๒)<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๓๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑. ติตถายตนสูตร</p>
<p>
  บรรดาสมณพราหมณ์เหล่านั้น สมณพราหมณ์พวกใดมีวาทะอย่างนี้ มีทิฏฐิ<br>
  อย่างนี้ว่า สุข ทุกข์ หรือไม่ทุกข์ ไม่สุข ที่บุรุษบุคคลนี้เสวย ทั้งหมดล้วนไม่มีเหตุ<br>
  ไม่มีปัจจัย เราเข้าไปหาสมณพราหมณ์พวกนั้น กล่าวอย่างนี้ว่า ทราบมาว่า จริง<br>
  หรือ ที่ท่านทั้งหลายมีวาทะอย่างนี้ มีทิฏฐิอย่างนี้ว่า สุข ทุกข์ หรือไม่ทุกข์
  ไม่สุข<br>
  ที่บุรุษบุคคลนี้เสวย ทั้งหมดล้วนไม่มีเหตุ ไม่มีปัจจัย ถ้าท่านเหล่านั้นถูกเราถาม<br>
  อย่างนี้ ยอมรับว่า จริง เราก็จะกล่าวกับท่านเหล่านั้นอย่างนี้ว่า ถ้าอย่างนั้น<br>
  เพราะไม่มีเหตุ ไม่มีปัจจัย ท่านทั้งหลายจักเป็นคนฆ่าสัตว์ ฯลฯ และเป็นมิจฉาทิฏฐิ<br>
  อนึ่ง เมื่อบุคคลยึดถือความไม่มีเหตุโดยความเป็นแก่นสารย่อมไม่มีความ<br>
  พอใจหรือความพยายามว่า สิ่งนี้ควรทำ หรือสิ่งนี้ไม่ควรทำ ก็เมื่อไม่ได้กรณียกิจ<br>
  และอกรณียกิจโดยจริงจังมั่นคง ดังกล่าวมานี้ สมณวาทะที่ชอบธรรม เป็นของ<br>
  เฉพาะตัวย่อมไม่มีแก่บุคคลผู้มีสติฟั่นเฟือน ไม่มีเครื่องป้องกัน นี้แลเป็นวาทะที่
  ๓<br>
  สำหรับข่มโดยชอบธรรมของเราต่อสมณพราหมณ์เหล่านั้นผู้มีวาทะอย่างนี้ มีทิฏฐิ<br>
  อย่างนี้ (๓)<br>
  ภิกษุทั้งหลาย ที่เกิดแห่งทิฏฐิเป็นดุจท่า ๓ ประการ ซึ่งเมื่อถูกบัณฑิตไต่ถาม<br>
  ซักไซ้ไล่เลียงเข้า ก็อ้างการถือสืบ ๆ กันมา ยืนกรานอยู่ในหลักอกิริยวาทะ<br>
  ส่วนธรรมที่เราแสดงไว้นี้ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูก<br>
  สมณพราหมณ์ผู้รู้แจ้งคัดค้าน<br>
  ธรรมที่เราแสดงไว้ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูก<br>
  สมณพราหมณ์ผู้รู้แจ้งคัดค้าน เป็นอย่างไร<br>
  คือ (๑) ธรรมที่เราแสดงไว้ว่า ธาตุ ๖ ประการนี้ ใคร ๆ ข่มไม่ได้ ไม่มัว<br>
  หมอง ไม่ถูกตำหนิ ไม่ถูกสมณพราหมณ์ผู้รู้แจ้งคัดค้าน (๒) ธรรมที่เราแสดงไว้ว่า<br>
  ผัสสายตนะ ๖ ประการนี้ ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูกสมณ-<br>
  พราหมณ์ผู้รู้แจ้งคัดค้าน (๓) ธรรมที่เราแสดงไว้ว่า มโนปวิจาร๑ ๑๘ ประการนี้</p>
<p class="footer">เชิงอรรถ :<br>
  ๑ มโนปวิจาร หมายถึงการพิจารณาแห่งใจในฐานะ ๑๘ ประการ คือที่ตั้งแห่งโสมนัส ๖
  ประการ ที่ตั้งแห่ง<br>
  โทมนัส ๖ ประการ และที่ตั้งแห่งอุเบกขา ๖ ประการ (องฺ.ติก.อ. ๒/๖๒/๑๗๖, องฺ.ติก.ฎีกา
  ๒/๖๒/๑๘๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๔๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑. ติตถายตนสูตร</p>
<p>
  ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูกสมณพราหมณ์ผู้รู้แจ้งคัดค้าน<br>
  (๔) ธรรมที่เราแสดงไว้ว่า อริยสัจ ๔ ประการนี้ ใคร ๆ ข่มไม่ได้ ไม่มัวหมอง<br>
  ไม่ถูกตำหนิ ไม่ถูกสมณพราหมณ์ผู้รู้แจ้งคัดค้าน<br>
  เรากล่าวไว้แล้วเช่นนี้แลว่า ธรรมที่เราแสดงไว้ว่า ธาตุ ๖ ประการนี้<br>
  ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูกสมณพราหมณ์ผู้รู้แจ้งคัดค้าน<br>
  เพราะอาศัยอะไรเราจึงกล่าวไว้เช่นนั้น ธาตุ ๖ ประการนี้ คือ ปฐวีธาตุ(ธาตุดิน)<br>
  อาโปธาตุ(ธาตุน้ำ) เตโชธาตุ(ธาตุไฟ) วาโยธาตุ(ธาตุลม) อากาสธาตุ(ธาตุอากาศ)<br>
  วิญญาณธาตุ(ธาตุวิญญาณ) เพราะอาศัยคำที่เรากล่าวไว้ว่า ธรรมที่เราแสดงไว้ว่า<br>
  ธาตุ ๖ ประการนี้ ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูกสมณ-<br>
  พราหมณ์ผู้รู้แจ้งคัดค้าน เราจึงกล่าวไว้เช่นนั้น<br>
  เรากล่าวไว้แล้วเช่นนี้แลว่า ธรรมที่เราแสดงไว้ว่า ผัสสายตนะ ๖ ประการนี้<br>
  ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูกสมณพราหมณ์ผู้รู้แจ้งคัดค้าน<br>
  เพราะอาศัยอะไรเราจึงกล่าวไว้เช่นนั้น ผัสสายตนะ ๖ ประการนี้ คือ จักขุ(ตา)<br>
  โสตะ(หู) ฆานะ(จมูก) ชิวหา(ลิ้น) กาย(กาย) มโน(ใจ) เพราะอาศัยคำที่เรากล่าว<br>
  ไว้ว่า ธรรมที่เราแสดงไว้ว่า ผัสสายตนะ ๖ ประการนี้ ใคร ๆ ข่มไม่ได้ ไม่มัว<br>
  หมอง ไม่ถูกตำหนิ สมณพราหมณ์ผู้รู้แจ้งคัดค้าน เราจึงกล่าวไว้เช่นนั้น<br>
  เรากล่าวไว้แล้วเช่นนี้แลว่า ธรรมที่เราแสดงไว้ว่า มโนปวิจาร ๑๘ ประการนี้<br>
  ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูกสมณพราหมณ์ผู้รู้แจ้งคัดค้าน<br>
  เพราะอาศัยอะไรเราจึงกล่าวไว้เช่นนั้น เพราะบุคคลเห็นรูปด้วยตาแล้วย่อมเข้าไปไตร่<br>
  ตรองรูปอันเป็นที่ตั้งแห่งโสมนัส เข้าไปไตร่ตรองรูปอันเป็นที่ตั้งแห่งโทมนัส เข้าไป<br>
  ไตร่ตรองรูปอันเป็นที่ตั้งแห่งอุเบกขา บุคคลฟังเสียงด้วยหูแล้ว ฯลฯ ดมกลิ่นด้วย<br>
  จมูกแล้ว ฯลฯ ลิ้มรสด้วยลิ้นแล้ว ฯลฯ ถูกต้องโผฏฐัพพะด้วยกายแล้ว ฯลฯ<br>
  รู้แจ้งธรรมารมณ์ด้วยใจแล้วย่อมเข้าไปไตร่ตรองธรรมอันเป็นที่ตั้งแห่งโสมนัส เข้าไป<br>
  ไตร่ตรองธรรมอันเป็นที่ตั้งแห่งโทมนัส เข้าไปไตร่ตรองธรรมอันเป็นที่ตั้งแห่งอุเบกขา<br>
  เพราะอาศัยคำที่เรากล่าวไว้ว่า ธรรมที่เราแสดงว่า มโนปวิจาร ๑๘ ประการนี้<br>
  ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูกสมณพราหมณ์ผู้รู้แจ้งคัดค้าน<br>
  เราจึงกล่าวไว้เช่นนั้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๔๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑. ติตถายตนสูตร</p>
<p>
  อนึ่ง เรากล่าวไว้แล้วเช่นนี้แลว่า ธรรมที่เราแสดงไว้ว่า อริยสัจ ๔ ประการนี้<br>
  ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูกสมณพราหมณ์ผู้รู้แจ้งคัดค้าน<br>
  เพราะอาศัยอะไร เราจึงกล่าวไว้เช่นนั้น เพราะถือมั่นธาตุ ๖ ประการ สัตว์จึงก้าวลง<br>
  สู่ครรภ์ เมื่อมีการก้าวลงสู่ครรภ์ นามรูปจึงมี เพราะนามรูปเป็นปัจจัย สฬายตนะ<br>
  จึงมี เพราะสฬายตนะเป็นปัจจัย ผัสสะจึงมี เพราะผัสสะเป็นปัจจัย เวทนาจึงมี ก็เรา<br>
  บัญญัติไว้ว่า นี้ทุกข์ นี้ทุกขสมุทัย นี้ทุกขนิโรธ และนี้ทุกขนิโรธคามินีปฏิปทา<br>
  แก่บุคคลผู้เสวยอารมณ์อยู่<br>
  ทุกขอริยสัจ เป็นอย่างไร<br>
  คือ แม้ชาติ(ความเกิด)ก็เป็นทุกข์ แม้ชรา(ความแก่)ก็เป็นทุกข์ แม้มรณะ(ความ<br>
  ตาย)ก็เป็นทุกข์ แม้โสกะ(ความโศก) แม้ปริเทวะ(ความคร่ำครวญ) ทุกข์(ความทุกข์<br>
  กาย) โทมนัส(ความทุกข์ใจ) อุปายาส(ความคับแค้นใจ)ก็เป็นทุกข์ ความประสบกับ<br>
  สิ่งที่ไม่เป็นที่รักก็เป็นทุกข์ ความพลัดพรากจากสิ่งอันเป็นที่รักก็เป็นทุกข์
  ปรารถนา<br>
  สิ่งใดไม่ได้สิ่งนั้นก็เป็นทุกข์ โดยย่อ อุปาทานขันธ์ ๕ เป็นทุกข์ นี้เรียกว่า
  ทุกขอริยสัจ<br>
  ทุกขสมุทัยอริยสัจ เป็นอย่างไร<br>
  <br>
   คือ เพราะอวิชชาเป็นปัจจัย  สังขารจึงมี<br>
   เพราะสังขารเป็นปัจจัย วิญญาณจึงมี<br>
   เพราะวิญญาณเป็นปัจจัย นามรูปจึงมี<br>
   เพราะนามรูปเป็นปัจจัย สฬายตนะจึงมี<br>
   เพราะสฬายตนะเป็นปัจจัย ผัสสะจึงมี<br>
   เพราะผัสสะเป็นปัจจัย เวทนาจึงมี<br>
   เพราะเวทนาเป็นปัจจัย ตัณหาจึงมี<br>
   เพราะตัณหาเป็นปัจจัย อุปาทานจึงมี<br>
   เพราะอุปาทานเป็นปัจจัย ภพจึงมี<br>
   เพราะภพเป็นปัจจัย ชาติจึงมี<br>
   เพราะชาติเป็นปัจจัย ชรา มรณะ โสกะ ปริเทวะ ทุกข์ โทมนัส<br>
   อุปายาสจึงมี<br>
   <br>
  กองทุกข์ทั้งมวลนี้มีความเกิดขึ้นด้วยอาการอย่างนี้ นี้เรียกว่า ทุกขสมุทัย-<br>
  อริยสัจ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๔๒ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๑. ติตถายตนสูตร</p>
<p>
  ทุกขนิโรธอริยสัจ เป็นอย่างไร<br>
  <br>
   คือ เพราะอวิชชาสำรอกดับไป  สังขารจึงดับ<br>
   เพราะสังขารดับ วิญญาณจึงดับ<br>
   เพราะวิญญาณดับ นามรูปจึงดับ<br>
   เพราะนามรูปดับ สฬายตนะจึงดับ<br>
   เพราะสฬายตนะดับ ผัสสะจึงดับ<br>
   เพราะผัสสะดับ เวทนาจึงดับ<br>
   เพราะเวทนาดับ ตัณหาจึงดับ<br>
   เพราะตัณหาดับ อุปาทานจึงดับ<br>
   เพราะอุปาทานดับ ภพจึงดับ<br>
   เพราะภพดับ ชาติจึงดับ<br>
   เพราะชาติดับ ชรา มรณะ โสกะ ปริเทวะ ทุกข์ โทมนัส<br>
   อุปายาสจึงดับ<br>
  <br>
  กองทุกข์ทั้งมวลนี้ย่อมมีความดับด้วยอาการอย่างนี้ นี้เรียกว่า ทุกขนิโรธ-<br>
  อริยสัจ<br>
  ทุกขนิโรธคามินีปฏิปทาอริยสัจ เป็นอย่างไร<br>
  คือ อริยมรรคมีองค์ ๘ นี้ ได้แก่<br>
  <br>
   ๑. สัมมาทิฏฐิ  (เห็นชอบ)  ๒. สัมมาสังกัปปะ  (ดำริชอบ)<br>
   ๓. สัมมาวาจา (เจรจาชอบ) ๔. สัมมากัมมันตะ (กระทำชอบ)<br>
   ๕. สัมมาอาชีวะ (เลี้ยงชีพชอบ) ๖. สัมมาวายามะ (พยายามชอบ)<br>
   ๗. สัมมาสติ (ระลึกชอบ) ๘. สัมมาสมาธิ (ตั้งจิตมั่นชอบ)<br>
  <br>
  นี้เรียกว่า ทุกขนิโรธคามินีปฏิปทาอริยสัจ<br>
  เพราะอาศัยคำที่เรากล่าวไว้ว่า ธรรมที่เราแสดงไว้ว่า อริยสัจ ๔ ประการนี้<br>
  ใคร ๆ ข่มไม่ได้ ไม่มัวหมอง ไม่ถูกตำหนิ ไม่ถูกสมณพราหมณ์ผู้รู้แจ้งคัดค้าน เรา<br>
  จึงกล่าวไว้เช่นนั้น</p>
<p class="nc">
  ติตถายตนสูตรที่ ๑ จบ</p>
<p class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๔๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๒. ภยสูตร<br>
<br>
  ๒. ภยสูตร<br>
  ว่าด้วยภัย</p>
<p>
  [๖๓] ภิกษุทั้งหลาย ปุถุชนผู้ไม่ได้สดับย่อมเรียกภัย ๓ อย่างนี้ว่า อมาตา-<br>
  ปุตติกภัย<br>
  ภัย ๓ อย่าง อะไรบ้าง คือ<br>
  ๑. สมัยที่เกิดไฟไหม้ใหญ่มีอยู่ เมื่อเกิดไฟไหม้ใหญ่แล้ว แม้หมู่บ้านก็ถูกไฟ<br>
  เผา ตำบลก็ถูกไฟเผา เมืองก็ถูกไฟเผา เมื่อหมู่บ้านถูกไฟเผาอยู่ เมื่อ<br>
  ตำบลถูกไฟเผาอยู่ เมื่อเมืองถูกไฟเผาอยู่ ในที่นั้น แม้มารดาก็ไม่ได้พบ<br>
  บุตร แม้บุตรก็ไม่ได้พบมารดา ปุถุชนผู้ไม่ได้สดับเรียกภัยที่ ๑ นี้ว่า<br>
  อมาตาปุตติกภัย๑<br>
  ๒. สมัยที่มหาเมฆตั้งเค้ามีอยู่ เมื่อมหาเมฆตั้งเค้าขึ้นแล้ว ฝนตกลงมา<br>
  ย่อมเกิดห้วงน้ำใหญ่ เมื่อเกิดห้วงน้ำใหญ่แล้ว แม้หมู่บ้านก็ถูกน้ำพัด<br>
  ไป ตำบลก็ถูกน้ำพัดไป เมืองก็ถูกน้ำพัดไป เมื่อหมู่บ้านถูกน้ำพัดไปอยู่<br>
  เมื่อตำบลถูกน้ำพัดไปอยู่ เมื่อเมืองถูกน้ำพัดไปอยู่ ในที่นั้น แม้มารดา<br>
  ก็ไม่ได้พบบุตร แม้บุตรก็ไม่ได้พบมารดา ปุถุชนผู้ไม่ได้สดับเรียกภัยที่<br>
  ๒ นี้ว่า อมาตาปุตติกภัย<br>
  ๓. สมัยที่ภัยคือโจรป่าปล้นสะดม พวกชาวบ้านต่างพากันขึ้นยานหนีไป<br>
  มีอยู่ เมื่อมีภัยคือโจรป่าปล้นสะดม เมื่อชาวบ้านพากันขึ้นยานหนีไป<br>
  ในที่นั้น แม้มารดาก็ไม่ได้พบบุตร แม้บุตรก็ไม่ได้พบมารดา ปุถุชนผู้ไม่<br>
  ได้สดับเรียกภัยที่ ๓ นี้ว่า อมาตาปุตติกภัย<br>
  ภิกษุทั้งหลาย ปุถุชนผู้ไม่ได้สดับย่อมเรียกอมาตาปุตติกภัยทั้ง ๓ อย่างนี้แล<br>
  ว่า อมาตาปุตติกภัย<br>
  แต่ปุถุชนผู้ไม่ได้สดับเรียกสมาตาปุตติกภัยทั้ง ๓ อย่างนี้แลว่า อมาตา-<br>
  ปุตติกภัย</p>
<p class="footer">เชิงอรรถ :<br>
  ๑ อมาตาปุตติกภัย หมายถึงภัยที่เมื่อเกิดขึ้นแล้ว มารดาและบุตรไม่สามารถจะเป็นที่พึ่งแก่กันได้
  ไม่<br>
  สามารถจะพบเห็นกันได้ (องฺ.ติก.อ. ๒/๖๓/๑๘๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๔๔ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์] ๒. มหาวรรค ๒. ภยสูตร</p>
<p>
  สมาตาปุตติกภัย ๓ อย่าง อะไรบ้าง คือ<br>
  ๑. สมัยที่เกิดไฟไหม้ใหญ่มีอยู่ เมื่อเกิดไฟไหม้ใหญ่แล้ว แม้หมู่บ้านก็ถูก<br>
  ไฟเผา ตำบลก็ถูกไฟเผา เมืองก็ถูกไฟเผา เมื่อหมู่บ้านถูกไฟเผาอยู่<br>
  เมื่อตำบลถูกไฟเผาอยู่ เมื่อเมืองถูกไฟนั้นเผาอยู่ สมัยที่มารดาได้พบ<br>
  บุตร แม้บุตรก็ได้พบมารดา เป็นบางครั้งบางคราวมีอยู่ ปุถุชนผู้ไม่ได้<br>
  สดับเรียกสมาตาปุตติกภัยที่ ๑ นี้แลว่า อมาตาปุตติกภัย<br>
  ๒. สมัยที่มหาเมฆตั้งเค้าขึ้นมีอยู่ เมื่อมหาเมฆตั้งเค้าขึ้นแล้ว ฝนตกลงมา<br>
  ย่อมเกิดห้วงน้ำใหญ่ เมื่อเกิดห้วงน้ำใหญ่แล้ว แม้หมู่บ้านก็ถูกน้ำพัดไป<br>
  ตำบลก็ถูกน้ำพัดไป เมืองก็ถูกน้ำพัดไป เมื่อหมู่บ้านถูกน้ำพัดไปอยู่<br>
  เมื่อตำบลถูกน้ำพัดไปอยู่ เมื่อเมืองถูกน้ำพัดไปอยู่ สมัยที่มารดาได้พบ<br>
  บุตร แม้บุตรก็ได้พบมารดาเป็นบางครั้งบางคราวมีอยู่ ปุถุชนผู้ไม่ได้<br>
  สดับเรียกสมาตาปุตติกภัยที่ ๒ นี้แลว่า อมาตาปุตติกภัย<br>
  ๓. สมัยที่ภัยคือโจรป่าปล้นสะดม พวกชาวบ้านต่างพากันขึ้นยานหนีไป<br>
  มีอยู่ เมื่อภัยคือโจรป่าปล้นสะดม เมื่อชาวบ้านต่างพากันขึ้นยานหนีไป<br>
  มีอยู่ สมัยที่มารดาได้พบบุตร แม้บุตรก็ได้พบมารดาเป็นบางครั้งบาง<br>
  คราวมีอยู่ ปุถุชนผู้ไม่ได้สดับเรียกสมาตาปุตติกภัยที่ ๓ นี้แลว่า<br>
  อมาตาปุตติกภัย<br>
  ปุถุชนผู้ไม่ได้สดับเรียกสมาตาปุตติกภัย ๓ อย่างนี้แลว่า อมาตาปุตติกภัย<br>
  ภิกษุทั้งหลาย อมาตาปุตติกภัย ๓ อย่างนี้<br>
  อมาตาปุตติกภัย ๓ อย่าง อะไรบ้าง คือ<br>
  ๑. ชราภัย๑ (ภัยที่เกิดขึ้นเพราะความแก่)<br>
  ๒. พยาธิภัย (ภัยที่เกิดขึ้นเพราะความเจ็บ)<br>
  ๓. มรณภัย (ภัยที่เกิดขึ้นเพราะความตาย)<br>
  เมื่อบุตรแก่ มารดาย่อมไม่ได้ดังใจหวังอย่างนี้ว่า เราจงแก่ บุตรของเราอย่าได้<br>
  แก่ หรือเมื่อมารดาแก่ บุตรย่อมไม่ได้ดังใจหวังอย่างนี้ว่า เราจงแก่ มารดาของเรา<br>
  อย่าได้แก่</p>
<p class="footer">เชิงอรรถ :<br>
  ๑ ภัย ในที่นี้หมายถึงความกลัว ความสะดุ้งหวั่นไหว (องฺ.ติก.อ. ๒/๖๓/๑๘๔)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๔๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๓. เวนาคปุรสูตร</p>
<p>
  เมื่อบุตรเจ็บไข้ มารดาย่อมไม่ได้ดังใจหวังอย่างนี้ว่า เราจงเจ็บไข้ บุตรของเรา<br>
  อย่าได้เจ็บไข้ หรือเมื่อมารดาเจ็บไข้ บุตรย่อมไม่ได้ดังใจหวังอย่างนี้ว่า เราจงเจ็บไข้<br>
  มารดาของเราอย่าได้เจ็บไข้<br>
  เมื่อบุตรกำลังจะตาย มารดาย่อมไม่ได้ดังใจหวังอย่างนี้ว่า เราจงตาย บุตร<br>
  ของเราอย่าได้ตาย หรือเมื่อมารดากำลังจะตาย บุตรย่อมไม่ได้ดังใจหวังอย่างนี้ว่า<br>
  เราจงตาย มารดาของเราอย่าได้ตาย<br>
  อมาตาปุตติกภัย ๓ อย่างนี้แล<br>
  มรรคปฏิปทาที่เป็นไปเพื่อละ เพื่อก้าวล่วงสมาตาปุตติกภัย ๓ อย่างนี้ และ<br>
  อมาตาปุตติกภัย ๓ อย่างนี้มีอยู่<br>
  มรรคปฏิปทา เป็นอย่างไร<br>
  คือ อริยมรรคมีองค์ ๘ นี้ ได้แก่<br>
  <br>
   ๑. สัมมาทิฏฐิ  ๒. สัมมาสังกัปปะ<br>
   ๓. สัมมาวาจา ๔. สัมมากัมมันตะ<br>
   ๕. สัมมาอาชีวะ ๖. สัมมาวายามะ<br>
   ๗. สัมมาสติ ๘. สัมมาสมาธิ<br>
  <br>
  ย่อมเป็นไปเพื่อละ เพื่อก้าวล่วงสมาตาปุตติกภัย ๓ อย่างนี้ และอมาตาปุตติกภัย
  ๓<br>
  อย่างนี้<br>
  ภิกษุทั้งหลาย มรรคปฏิปทานี้แล ย่อมเป็นไปเพื่อละ เพื่อก้าวล่วงสมาตา-<br>
  ปุตติกภัย ๓ อย่างนี้ และอมาตาปุตติกภัย ๓ อย่างนี้</p>

<p class="nc">
  ภยสูตรที่ ๒ จบ<br>
<br>
๓. เวนาคปุรสูตร<br>
  ว่าด้วยหมู่บ้านพราหมณ์ชื่อเวนาคปุระ</p>
<p>
  [๖๔] สมัยหนึ่ง พระผู้มีพระภาคเสด็จจาริกไปในแคว้นโกศลพร้อมกับภิกษุ<br>
  หมู่ใหญ่ เสด็จถึงหมู่บ้านพราหมณ์ของชาวโกศลชื่อเวนาคปุระ<br>
  พราหมณ์และคหบดีชาวเวนาคปุระได้ทราบว่า ท่านผู้เจริญทั้งหลาย ได้ฟัง<br>
  ข่าวว่า พระสมณโคดมศากยบุตรเสด็จออกผนวชจากศากยตระกูล เสด็จถึงเวนาค-<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๔๖ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๓. เวนาคปุรสูตร</p>
<p>
  ปุระโดยลำดับแล้ว ท่านพระสมณโคดมนั้นมีกิตติศัพท์อันงามขจรไปอย่างนี้ว่า แม้<br>
  เพราะเหตุนี้ พระผู้มีพระภาคพระองค์นั้น เป็นพระอรหันต์ ตรัสรู้ด้วยพระองค์เอง<br>
  โดยชอบ เพียบพร้อมด้วยวิชชาและจรณะ เสด็จไปดี รู้แจ้งโลก เป็นสารถีฝึกผู้ที่ควร<br>
  ฝึกได้อย่างยอดเยี่ยม เป็นศาสดาของเทวดาและมนุษย์ทั้งหลาย เป็นพระพุทธเจ้า<br>
  เป็นพระผู้มีพระภาค๑ พระองค์ทรงรู้แจ้งโลกนี้พร้อมทั้งเทวโลก มารโลก พรหมโลก</p>
<p class="footer">เชิงอรรถ :<br>
  ๑ พระพุทธคุณทั้ง ๙ บทนี้ แต่ละบทมีอรรถอเนกประการ คือ<br>
  ๑. ชื่อว่า เป็นพระอรหันต์ เพราะห่างไกลจากกิเลส, เพราะกำจัดข้าศึก คือกิเลส,
  เพราะหักซี่กำแห่ง<br>
  สังสาระคือการเวียนว่ายตายเกิด, เพราะเป็นผู้ควรรับไทยธรรม, เพราะไม่ทำบาปในที่ลับ<br>
  ๒. ชื่อว่า ตรัสรู้ด้วยพระองค์เองโดยชอบ เพราะตรัสรู้ธรรมทั้งปวงโดยชอบและด้วยพระองค์เอง<br>
  ๓. ชื่อว่า เพียบพร้อมด้วยวิชชาและจรณะ วิชชา ได้แก่ วิชชา ๓ และวิชชา ๘ ดังนี้
  วิชชา ๓ คือ <br>
  (๑) ปุพเพนิวาสานุสสติญาณ ความรู้ที่ให้ระลึกชาติได้ (๒) จุตูปปาตญาณ ความรู้จุติ(ตาย)และอุบัติ(เกิด)<br>
  ของสัตว์ (๓) อาสวักขยญาณ ความรู้ที่ทำให้สิ้นอาสวะ วิชชา ๘ คือ (๑) วิปัสสนาญาณ
  ญาณที่เป็นวิปัสสนา<br>
  (๒) มโนมยิทธิ มีฤทธิ์ทางใจ (๓) อิทธิวิธิ แสดงฤทธิ์ได้ต่างๆ (๔) ทิพพโสต หูทิพย์
  (๕) เจโตปริยญาณ<br>
  รู้จักกำหนดจิตผู้อื่นได้ (๖) ปุพเพนิวาสานุสสติญาณ ความรู้ที่ให้ระลึกชาติได้
  (๗) ทิพพจักขุ ตาทิพย์<br>
  หรือเรียกว่าจุตูปปาตญาณ (๘) อาสวักขยญาณ ความรู้ที่ทำให้สิ้นอาสวะ จรณะ ๑๕ คือ
  (๑) สีลสัมปทา<br>
  ความถึงพร้อมด้วยศีล (๒) อินทรียสังวร การสำรวมอินทรีย์ (๓) โภชเนมัตตัญญุตา ความเป็นผู้รู้จัก<br>
  ประมาณในการบริโภค (๔) ชาคริยานุโยค การหมั่นประกอบความเพียรเป็นเครื่องตื่น (๕)
  มีศรัทธา<br>
  (๖) มีหิริ (๗) มีโอตตัปปะ (๘) เป็นพหูสูต (๙) วิริยารัมภะ ปรารภความเพียร (๑๐)
  มีสติมั่นคง (๑๑) มี<br>
  ปัญญา (๑๒) ปฐมฌาน (๑๓) ทุติยฌาน (๑๔) ตติยฌาน (๑๕) จตุตถฌาน<br>
  ๔. ชื่อว่า ผู้เสด็จไปดี เพราะทรงดำเนินรุดหน้าไปไม่หวนกลับคืนมาหากิเลสที่ทรงละได้แล้ว
  และ<br>
  ยังมีอรรถว่าตรัสไว้ดี เพราะทรงกล่าวคำที่ควรในฐานะที่ควร<br>
  ๕. ชื่อว่า ผู้รู้แจ้งโลก เพราะทรงรู้แจ้งโลก เหตุเกิดโลก ความดับโลก วิธีปฏิบัติให้ลุถึงความดับโลก<br>
  (ทุกข์ สมุทัย นิโรธ มรรค) และทรงรู้แจ้งโลกทั้ง ๓ คือสังขารโลก สัตวโลก โอกาสโลก<br>
  ๖. ชื่อว่า สารถีฝึกผู้ที่ควรฝึกได้อย่างยอดเยี่ยม เพราะทรงฝึกฝนคนที่ควรฝึกฝน
  ทั้งเทวดา มนุษย์<br>
  อมนุษย์ สัตว์ดิรัจฉาน ด้วยอุบายต่าง ๆ<br>
  ๗. ชื่อว่า เป็นศาสดาของเทวดาและมนุษย์ทั้งหลายเพราะทรงสั่งสอนทั้งเทวดาและมนุษย์ด้วย<br>
  ประโยชน์ในโลกนี้และประโยชน์ในโลกหน้า ผู้ปฏิบัติตามแล้วสำเร็จมรรคผลในโลกนี้บ้าง
  จุติไปเกิดใน<br>
  สวรรค์กลับมาฟังธรรมแล้วสำเร็จมรรคผลบ้าง ทรงช่วยเหลือหมู่สัตว์ให้พ้นความกันดารคือความเกิด<br>
  ๘. ชื่อว่า เป็นพระพุทธเจ้า เพราะทรงรู้สิ่งที่ควรรู้ทั้งหมดด้วยพระองค์เองและทรงสอนให้ผู้อื่นรู้ตาม<br>
  ๙. ชื่อว่า เป็นพระผู้มีพระภาค เพราะ (๑) ทรงมีโชค (๒) ทรงทำลายข้าศึกคือกิเลส
  (๓) ทรงประกอบ<br>
  ด้วยภคธรรม ๖ ประการ (คือ ความเป็นใหญ่เหนือจิตของตน โลกุตตรธรรม ยศ สิริ ความสำเร็จ<br>
  ประโยชน์ตามต้องการ และความเพียร) (๔) ทรงจำแนกแจกแจงธรรม (๕) ทรงเสพอริยธรรม
  (๖) ทรง<br>
  คายตัณหาในภพทั้งสาม (๗) ทรงเป็นที่เคารพของชาวโลก (๘) ทรงอบรมพระองค์ดีแล้ว (๙)
  ทรงมีส่วน<br>
  แห่งปัจจัย ๔ เป็นต้น (วิ.อ. ๑/๑/๑๐๓-๑๑๘)<br>
  อนึ่ง พระพุทธคุณนี้ ท่านแบ่งเป็น ๑๐ ประการ โดยแยกข้อ ๖ เป็น ๒ ประการ คือ (๑)
  เป็นผู้ยอดเยี่ยม<br>
  (๒) เป็นสารถีฝึกผู้ที่ควรฝึกได้ (วิสุทฺธิ. ๑/๒๖๕, วิ.อ. ๑/๑๑๒-๑๑๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๔๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๓. เวนาคปุรสูตร</p>
<p>
  และหมู่สัตว์พร้อมทั้งสมณพราหมณ์ เทวดา และมนุษย์ด้วยพระองค์เองแล้ว จึงทรง<br>
  ประกาศให้ผู้อื่นรู้ตาม ทรงแสดงธรรมมีความงามในเบื้องต้น มีความงามในท่ามกลาง<br>
  และมีความงามในที่สุด ทรงประกาศพรหมจรรย์พร้อมทั้งอรรถและพยัญชนะบริสุทธิ์<br>
  บริบูรณ์ครบถ้วน การได้พบพระอรหันต์เช่นนี้เป็นความดีอย่างแท้จริง<br>
  ต่อมา พราหมณ์และคหบดีชาวเวนาคปุระเข้าไปเฝ้าพระผู้มีพระภาคถึงที่<br>
  ประทับ บางพวกถวายอภิวาทแล้วนั่ง ณ ที่สมควร บางพวกได้สนทนาปราศรัยพอ<br>
  เป็นที่บันเทิงใจพอเป็นที่ระลึกถึงกันแล้วนั่ง ณ ที่สมควร บางพวกประนมมือไหว้ไป<br>
  ทางที่พระผู้มีพระภาคประทับอยู่แล้วนั่ง ณ ที่สมควร บางพวกประกาศชื่อและ<br>
  โคตรแล้วนั่ง ณ ที่สมควร บางพวกนั่งนิ่งอยู่ ณ ที่สมควร<br>
  พราหมณ์วัจฉโคตรชาวเวนาคปุระผู้นั่ง ณ ที่สมควร ได้กราบทูลพระผู้มีพระ<br>
  ภาคดังนี้ว่า<br>
  ข้าแต่ท่านพระโคดม น่าอัศจรรย์จริง ไม่เคยปรากฏ อินทรีย์ของท่านพระโคดม<br>
  ผ่องใสยิ่งนัก พระฉวีวรรณบริสุทธิ์ผุดผ่อง ผลพุทราสุกที่มีในสารทกาล๑ ย่อม<br>
  บริสุทธิ์ผุดผ่องแม้ฉันใด อินทรีย์ของท่านพระโคดมก็ผ่องใสยิ่งนัก พระฉวีวรรณก็<br>
  บริสุทธิ์ผุดผ่อง ฉันนั้นเหมือนกัน ข้าแต่ท่านพระโคดม ผลตาลสุกที่หล่นจากขั้วย่อม<br>
  บริสุทธิ์ผุดผ่อง แม้ฉันใด อินทรีย์ของท่านพระโคดมก็บริสุทธิ์ผุดผ่อง พระฉวีวรรณก็<br>
  บริสุทธิ์ผุดผ่อง ฉันนั้นเหมือนกัน ทองแท่งชมพูนุท๒ ที่บุตรนายช่างทองผู้ชำนาญ<br>
  หลอมดีแล้ว ที่นายช่างทองผู้ฉลาดบุดีแล้ว วางไว้บนผ้ากัมพล๓ ส่องแสงประกาย<br>
  สุกสว่างอยู่ แม้ฉันใด อินทรีย์ของท่านพระโคดมก็ผ่องใสยิ่งนัก พระฉวีวรรณก็<br>
  บริสุทธิ์ผุดผ่อง ฉันนั้นเหมือนกัน ที่นอนสูงและที่นอนใหญ่คือเตียงมีเท้าเกินประมาณ<br>
  บัลลังก์๔ ผ้าโกเชาว์๕ เครื่องลาดทำด้วยขนแกะวิจิตรด้วยลวดลาย เครื่องลาด</p>
<p class="footer">เชิงอรรถ :<br>
  ๑ สารทกาล หมายถึงฤดูใบไม้ร่วง ฤดูสารท เทศกาลทำบุญสิ้นเดือน ๑๐<br>
  ๒ ทองแห่งชมพูนุท หมายถึงทองคำเนื้อบริสุทธ์ (องฺ.ติก.อ. ๒/๖๔/๑๙๑) ที่เรียกว่า
  ชมพูนุท เพราะ<br>
  เป็นทองที่เกิดชึ้นในแควของแม่น้ำมหาชมพู (องฺ.ติก.ฏีกา ๒/๖๔/๑๙๙)<br>
  ๓ ผ้ากัมพล หมายถึงผ้าทอด้วยขนสัตว์สีแดง (องฺ.ติก.ฏีกา ๒/๖๔/๑๙๑)<br>
  ๔ บังลังก์ ในที่นี้หมายถึงเตียงมีเท้าแกะสลักเป็นรูปสัตว์ร้าย (วิ.อ. ๓/๒๕๔/๑๖๙)<br>
  ๕ ผ้าโกเชาว์ หมายถึงผ้าที่ทำด้วยขนแพะ หรือขนแกะผืนใหญ่ มีขนยาวเกิน ๔ นิ้ว (วิ.อ.
  ๓/๒๕๔/๑๖๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๔๘ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๓. เวนาคปุรสูตร</p>
<p>
  ทำด้วยขนแกะสีขาว เครื่องลาดทำด้วยขนแกะลายดอกไม้ เครื่องลาดที่ยัดนุ่น<br>
  เครื่องลาดขนแกะที่วิจิตรด้วยรูปสัตว์ร้ายมีราชสีห์และเสือเป็นต้น เครื่องลาดขนแกะ<br>
  มีขนตั้งข้างเดียว เครื่องลาดขนแกะมีขนตั้งสองข้าง เครื่องลาดไหมขลิบรัตนะ เครื่อง<br>
  ลาดไหม เครื่องลาดขนแกะที่นางรำ ๑๖ นางยืนรำได้ เครื่องลาดหลังช้าง เครื่องลาด<br>
  หลังม้า เครื่องลาดในรถ เครื่องลาดทำด้วยหนังเสือดาวซึ่งมีขนอ่อนนุ่ม เครื่องลาด<br>
  อย่างดีทำด้วยหนังชะมด เครื่องลาดข้างบนมีเพดาน เครื่องลาดมีหมอนสีแดงวางไว้<br>
  ทั้ง ๒ ข้าง๑(เหล่านี้) ท่านพระโคดมได้ที่นอนสูงและที่นอนใหญ่อย่างนี้ตามความ<br>
  ปรารถนาโดยไม่ยาก ไม่ลำบากแน่นอน<br>
  พระผู้มีพระภาคตรัสตอบว่า พราหมณ์ ที่นอนสูงและที่นอนใหญ่ คือเตียงมี<br>
  เท้าเกินประมาณ ฯลฯ เครื่องลาดมีหมอนข้าง ของเหล่านั้นบรรพชิตหาได้ยาก และ<br>
  ได้มาแล้วก็ไม่สมควร<br>
  ที่นอนสูงและที่นอนใหญ่ ๓ อย่าง ในปัจจุบันนี้ที่เราได้ตามความปรารถนาโดย<br>
  ไม่ยาก ไม่ลำบาก<br>
  ที่นอนสูงและที่นอนใหญ่ ๓ อย่าง อะไรบ้าง คือ<br>
  ๑. ที่นอนสูงและที่นอนใหญ่ที่เป็นของทิพย์<br>
  ๒. ที่นอนสูงและที่นอนใหญ่ที่เป็นของพรหม<br>
  ๓. ที่นอนสูงและที่นอนใหญ่ที่เป็นของพระอริยะ<br>
  ที่นอนสูงและที่นอนใหญ่ ๓ อย่างในปัจจุบันนี้ที่เราได้ตามความปรารถนาโดย<br>
  ไม่ยาก ไม่ลำบาก<br>
  พราหมณ์วัจฉโคตรทูลถามว่า ข้าแต่ท่านพระโคดม ก็ที่นอนสูงและที่นอนใหญ่<br>
  ที่เป็นของทิพย์ ที่ท่านพระโคดมได้ตามความปรารถนา โดยไม่ยาก ไม่ลำบาก ใน<br>
  ปัจจุบันนี้ เป็นอย่างไร<br>
  พระผู้มีพระภาคตรัสตอบว่า พรามหณ์ เราอาศัยหมู่บ้านหรือตำบลใดในโลกนี้<br>
  อยู่ ในเวลาเช้า เราครองอันตรวาสก ถือบาตรจีวร เข้าไปสู่หมู่บ้านหรือตำบลนั้นแล</p>
<p class="footer">เชิงอรรถ :<br>
  ๑ ดูเชิงอรรถที่ ๓ ข้อ ๓๕ ติกนิบาต หน้า ๑๙๐ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๔๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๓. เวนาคปุรสูตร</p>
<p>
  เพื่อบิณฑบาต กลับจากบิณฑบาต หลังจากฉันเสร็จแล้วเข้าไปสู่ชายป่า กวาดหญ้า<br>
  หรือใบไม้ที่มีอยู่ในที่นั้นรวมเป็นกองแล้วนั่งขัดสมาธิ ตั้งกายตรงดำรงสติไว้มั่น
  สงัด<br>
  จากกาม และอกุศลธรรมแล้ว บรรลุปฐมฌานมีวิตก วิจาร ปีติและสุขเกิดแต่วิเวก<br>
  อยู่ เพราะวิตกวิจารสงบระงับไป เราบรรลุทุติยฌานมีความผ่องใสภายใน มีภาวะที่<br>
  จิตเป็นหนึ่งผุดขึ้น ไม่มีวิตก ไม่มีวิจาร มีแต่ปีติและสุขเกิดแต่สมาธิอยู่ เพราะปีติจาง<br>
  คลายไป เรามีอุเบกขามีสติสัมปชัญญะ เสวยสุขด้วยนามกายบรรลุตติยฌานที่พระ<br>
  อริยะทั้งหลายสรรเสริญว่า ผู้มีอุเบกขา มีสติอยู่เป็นสุข เพราะละสุขและทุกข์ได้<br>
  เพราะโสมนัสและโทมนัสดับไปก่อนแล้ว เราบรรลุจตุตถฌานที่ไม่มีทุกข์ไม่มีสุข มี<br>
  สติบริสุทธิ์เพราะอุเบกขาอยู่ ถ้าเรานั้นผู้เป็นอย่างนี้ จงกรมอยู่ ในสมัยนั้นที่จงกรม<br>
  ของเรานั้นชื่อว่าเป็นทิพย์ ถ้าเราผู้เป็นอย่างนี้ยืนอยู่ ในสมัยที่ยืนของเรานั้น
  ชื่อว่า<br>
  เป็นทิพย์ ถ้าเราผู้เป็นอย่างนี้นั่งอยู่ ในสมัยนั้นที่นั่งของเรานั้นชื่อว่าเป็นทิพย์
  ถ้าเรา<br>
  ผู้เป็นอย่างนี้นอนอยู่ ในสมัยนั้นที่นอนสูงและที่นอนใหญ่ของเรานั้นชื่อว่าเป็นทิพย์<br>
  นี้แลคือที่นอนสูงและที่นอนใหญ่ที่เป็นของทิพย์ ที่เราได้ตามความปรารถนา<br>
  โดยไม่ยาก ไม่ลำบากในปัจจุบันนี้<br>
  พราหมณ์วัจฉโคตรกราบทูลว่า ข้าแต่ท่านพระโคดม น่าอัศจรรย์จริง ไม่เคย<br>
  ปรากฏ ก็ใครอื่นนอกจากท่านพระโคดมจักได้ที่นอนสูงและที่นอนใหญ่เป็นของทิพย์<br>
  ตามความปรารถนาโดยไม่ยาก ไม่ลำบากอย่างนี้<br>
  ข้าแต่ท่านพระโคดม ที่นอนสูงและที่นอนใหญ่ที่เป็นของพรหมที่ท่านพระโคดม<br>
  ได้ตามความปรารถนา โดยไม่ยาก ไม่ลำบาก ในปัจจุบันนี้ เป็นอย่างไร<br>
  พระผู้มีพระภาคตรัสตอบว่า พราหมณ์ เราอาศัยหมู่บ้านหรือตำบลใดในโลกนี้<br>
  อยู่ ในเวลาเช้า เราครองอันตรวาสก ถือบาตรจีวร เข้าไปสู่หมู่บ้านหรือตำบลนั้นแล<br>
  เพื่อบิณฑบาต กลับจากบิณฑบาต หลังจากฉันเสร็จแล้วเข้าไปสู่ชายป่า กวาดหญ้า<br>
  หรือใบไม้ที่มีอยู่ในที่นั้นรวมเป็นกองแล้วนั่งขัดสมาธิ ตั้งกายตรงดำรงสติไว้มั่น
  มี<br>
  เมตตาจิตแผ่ไปตลอดทิศที่ ๑ ทิศที่ ๒ ทิศที่ ๓ ทิศที่ ๔ ทิศเบื้องบน๑ ทิศเบื้องล่าง๒</p>
<p class="footer">เชิงอรรถ :<br>
  ๑ เบื้องบน หมายถึงเทวโลก (วิสุทฺธิ.มหาฏีกา ๑/๒๕๔/๔๓๕)<br>
  ๒ เบื้องล่าง หมายถึงสัตว์นรกและนาค (วิสุทฺธิ.มหาฏีกา ๑/๒๕๔/๔๓๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๕๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๓. เวนาคปุรสูตร</p>
<p>
  ทิศเฉียง แผ่ไปตลอดโลก ทั่วทุกหมู่เหล่า ในที่ทุกสถานด้วยเมตตาจิตอันไพบูลย์ เป็น<br>
  มหัคคตะ ไม่มีขอบเขต ไม่มีเวร ไม่มีความเบียดเบียนอยู่ มีกรุณาจิต ฯลฯ มีมุทิตา-<br>
  จิต ฯลฯ มีอุเบกขาจิต แผ่ไปตลอดทิศที่ ๑ ทิศที่ ๒ ทิศที่ ๓ ทิศที่ ๔ ทิศเบื้องบน<br>
  ทิศเบื้องล่าง ทิศเฉียง แผ่ไปตลอดโลก ทั่วทุกหมู่เหล่า ในที่ทุกสถานด้วยอุเบกขาจิต<br>
  อันไพบูลย์ เป็นมหัคคตะ ไม่มีขอบเขต ไม่มีเวร ไม่มีความเบียดเบียนอยู่<br>
  พราหมณ์ ถ้าเราผู้เป็นอย่างนี้จงกรมอยู่ ในสมัยนั้นที่จงกรมของเรานั้นชื่อว่า<br>
  เป็นของพรหม ถ้าเราผู้เป็นอย่างนี้ยืนอยู่ ฯลฯ นั่งอยู่ ฯลฯ นอนอยู่ ในสมัยนั้นที่<br>
  นอนสูงและที่นอนใหญ่ของเรานั้นชื่อว่าเป็นของพรหม<br>
  นี้แล คือที่นอนสูงและที่นอนใหญ่ที่เป็นของพรหมที่เราได้ตามความปรารถนา<br>
  โดยไม่ยาก ไม่ลำบาก ในปัจจุบันนี้<br>
  พราหมณ์วัจฉโคตรกราบทูลว่า ข้าแต่ท่านพระโคดม น่าอัศจรรย์จริง ไม่เคย<br>
  ปรากฏ ก็ใครอื่นนอกจากท่านพระโคดมจักได้ที่นอนสูงและที่นอนใหญ่ที่เป็นของ<br>
  พรหมตามความปรารถนาโดยไม่ยาก ไม่ลำบากอย่างนี้<br>
  ข้าแต่ท่านพระโคดม ที่นอนสูงและที่นอนใหญ่ที่เป็นของอริยะที่ท่านพระโคดม<br>
  ได้ตามความปรารถนาโดยไม่ยาก ไม่ลำบากในปัจจุบันนี้ เป็นอย่างไร<br>
  พระผู้มีพระภาคตรัสตอบว่า พราหมณ์ เราอาศัยหมู่บ้านหรือตำบลใดในโลกนี้<br>
  อยู่ ในเวลาเช้า เราครองอันตรวาสก ถือบาตรจีวร เข้าไปสู่หมู่บ้านหรือตำบลนั้นแล<br>
  เพื่อบิณฑบาต กลับจากบิณฑบาต หลังจากฉันเสร็จแล้วเข้าไปสู่ชายป่า กวาดหญ้า<br>
  หรือใบไม้ที่มีอยู่ในที่นั้นรวมเข้าเป็นกองแล้วนั่งขัดสมาธิ ตั้งกายตรง ดำรงสติไว้มั่น<br>
  รู้ชัดอย่างนี้ว่า เราละราคะ โทสะ โมหะได้เด็ดขาดแล้ว ตัดรากถอนโคน เหมือน<br>
  ต้นตาลที่ถูกตัดรากถอนโคนไปแล้ว เหลือแต่พื้นที่ ทำให้ไม่มี เกิดขึ้นต่อไปไม่ได้<br>
  พราหมณ์ ถ้าเราผู้เป็นอย่างนี้จงกรมอยู่ ในสมัยนั้นที่จงกรมของเรานั้นชื่อว่าเป็นของ<br>
  อริยะ ถ้าเราผู้เป็นอย่างนี้ยืนอยู่ ฯลฯ นั่งอยู่ ฯลฯ นอนอยู่ ในสมัยนั้นที่นอนสูงและ<br>
  ที่นอนใหญ่ของเรานั้นชื่อว่าเป็นของอริยะ<br>
  นี้แลคือที่นอนสูงและที่นอนใหญ่ที่เป็นของอริยะที่เราได้ตามความปรารถนา<br>
  โดยไม่ยาก ไม่ลำบากในปัจจุบันนี้<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๕๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๔. สรภสูตร</p>
<p>
  พราหมณ์วัจฉโคตรกราบทูลว่า ข้าแต่ท่านพระโคดม น่าอัศจรรย์จริง ไม่เคย<br>
  ปรากฏ ก็ใครอื่นนอกจากท่านพระโคดมจักได้ที่นอนสูงและที่นอนใหญ่ที่เป็นของ<br>
  อริยะตามปรารถนาโดยไม่ยาก ไม่ลำบากอย่างนี้<br>
  ข้าแต่ท่านพระโคดม ภาษิตของท่านพระโคดมชัดเจนไพเราะยิ่งนัก ภาษิตของ<br>
  ท่านพระโคดมชัดเจนไพเราะยิ่งนัก ท่านพระโคดมทรงประกาศธรรมแจ่มแจ้งโดย<br>
  ประการต่าง ๆ เปรียบเหมือนบุคคลหงายของที่คว่ำ เปิดของที่ปิด บอกทางแก่ผู้หลง<br>
  ทาง หรือตามประทีปในที่มืดโดยตั้งใจว่า คนมีตาดีจักเห็นรูปได้ ข้าพระองค์นี้ขอถึง<br>
  ท่านพระโคดมพร้อมทั้งพระธรรม และพระสงฆ์เป็นสรณะ ขอท่านพระโคดมจงทรง<br>
  จำข้าพระองค์ว่าเป็นอุบาสกผู้ถึงสรณะ ตั้งแต่วันนี้เป็นต้นไปจนตลอดชีวิต</p>

<p class="nc">
  เวนาคปุรสูตรที่ ๓ จบ<br>
<br>
๔. สรภสูตร<br>
  ว่าด้วยปริพาชกชื่อว่าสรภะ</p>
<p>
  [๖๕] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคประทับอยู่ ณ ภูเขาคิชฌกูฏ เขตกรุงราชคฤห์ ก็<br>
  สมัยนั้น สรภปริพาชกผู้ออกไปจากพระธรรมวินัยนี้ไม่นาน๑ เขากล่าวอย่างนี้ใน<br>
  หมู่ชน ณ กรุงราชคฤห์อย่างนี้ว่า เรารู้ทั่วถึงธรรมของเหล่าสมณศากยบุตรแล้ว ก็<br>
  เพราะรู้ทั่วถึงธรรมของเหล่าสมณศากยบุตร เราจึงออกมา ถ้ามิเช่นนั้นแล้ว เราคง<br>
  ไม่ออกมาจากธรรมวินัยนั้น<br>
  ครั้งนั้น ในเวลาเช้า ภิกษุจำนวนมากครองอันตรวาสก ถือบาตรจีวร เข้าไปยัง<br>
  กรุงราชคฤห์เพื่อบิณฑบาต ภิกษุเหล่านั้นได้ยินสรภปริพาชกกำลังกล่าวอย่างนี้ใน<br>
  หมู่ชน ณ กรุงราชคฤห์อย่างนี้ว่า เรารู้ทั่วถึงธรรมของเหล่าสมณศากยบุตรแล้ว<br>
  เพราะรู้ทั่วถึงธรรมของเหล่าสมณศากยบุตร เราจึงออกมา ถ้ามิเช่นนั้นแล้ว เราคง<br>
  ไม่ออกมาจากธรรมวินัยนั้น</p>
<p class="footer">เชิงอรรถ :<br>
  ๑ ออกไปจากพระธรรมวินัยไม่นาน หมายถึงบอกคืน(ลา)สิกขาไปได้ไม่นาน (องฺ.ติก.อ.
  ๒/๖๕/๑๙๓)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๕๒ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๔. สรภสูตร</p>
<p>
  ครั้นต่อมา ภิกษุเหล่านั้นเที่ยวบิณฑบาตในกรุงราชคฤห์ กลับจากบิณฑบาต<br>
  หลังจากฉันเสร็จแล้วเข้าไปเฝ้าพระผู้มีพระภาคถึงที่ประทับ ถวายอภิวาทแล้วนั่ง
  ณ<br>
  ที่สมควร ได้กราบทูลพระผู้มีพระภาคดังนี้ว่า<br>
  ข้าแต่พระองค์ผู้เจริญ สรภปริพาชกผู้ออกไปจากพระธรรมวินัยนี้ได้ไม่นาน<br>
  กล่าวในหมู่ชน ณ กรุงราชคฤห์อย่างนี้ว่า เรารู้ทั่วถึงธรรมของเหล่าสมณศากยบุตร<br>
  ก็เพราะรู้ทั่วถึงธรรมของเหล่าสมณศากยบุตร เราจึงออกมา ถ้ามิเช่นนั้นแล้ว เราคง<br>
  ไม่ออกมาจากธรรมวินัยนั้น ข้าแต่พระองค์ผู้เจริญ ขอประทานวโรกาส ขอพระผู้มี<br>
  พระภาคเสด็จไปยังอารามของปริพาชก ณ ริมฝั่งแม่น้ำสัปปินิกา ได้โปรดอนุเคราะห์<br>
  เสด็จไปหาสรภปริพาชกด้วยเถิด<br>
  พระผู้มีพระภาคทรงรับโดยดุษณีภาพ<br>
  ครั้งนั้น ในเวลาเย็น พระผู้มีพระภาคเสด็จออกจากที่หลีกเร้น เสด็จไปยัง<br>
  อารามปริพาชก ณ ริมฝั่งแม่น้ำสัปปินิกา เสด็จเข้าไปหาสรภปริพาชกถึงที่อยู่แล้วนั่ง<br>
  บนอาสนะที่ปูไว้ ครั้นแล้วได้ตรัสกับสรภปริพาชกดังนี้ว่า<br>
  สรภะ ทราบว่า ท่านกล่าวอย่างนี้ว่า เรารู้ทั่วถึงธรรมของเหล่าสมณศากย-<br>
  บุตรแล้ว ก็เพราะรู้ทั่วถึงธรรมของเหล่าสมณศากยบุตร เราจึงออกมา ถ้ามิเช่นนั้นแล้ว<br>
  เราคงไม่ออกมาจากธรรมวินัยนั้น จริงหรือ<br>
  เมื่อพระผู้มีพระภาคตรัสอย่างนี้แล้ว สรภปริพาชกได้นิ่งเงียบ<br>
  แม้ครั้งที่ ๒ ฯลฯ แม้ครั้งที่ ๓ พระผู้มีพระภาคได้ตรัสกับสรภปริพาชกดังนี้ว่า<br>
  (สรภะ เราเองบัญญัติธรรมไว้สำหรับเหล่าสมณศากยบุตร) สรภะ จงกล่าวเถิด ท่าน<br>
  รู้ทั่วถึงธรรมของเหล่าสมณศากยบุตรว่าอย่างไร ถ้าความรู้ของท่านยังไม่บริบูรณ์<br>
  เราจักช่วยทำให้บริบูรณ์ แต่ถ้าความรู้ของท่านบริบูรณ์ เราจักพลอยยินดีด้วย<br>
  แม้ครั้งที่ ๓ สรภปริพาชกก็ยังนิ่ง<br>
  ลำดับนั้น ปริพาชกเหล่านั้นได้กล่าวกับสรภปริพาชกดังนี้ว่า ท่านสรภะ พระ<br>
  สมณโคดมจะปวารณาพระองค์เองทุกครั้งที่ท่านขอ ท่านสรภะ จงกล่าวเถิด ท่านรู้ทั่ว<br>
  ถึงธรรมของเหล่าสมณศากยบุตรว่าอย่างไร ถ้าความรู้ของท่านยังไม่บริบูรณ์ พระ<br>
  สมณโคดมจักช่วยทำให้บริบูรณ์ แต่ถ้าความรู้ของท่านบริบูรณ์ พระสมณโคดมจัก<br>
  พลอยยินดีด้วย<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๕๓ }</span></p>
<hr><p class="nc">
  พระสุตตัตนตปิฎ อังคุตตรนิกาย ติกนิบาต [๒. ทุติยปัณณาสก์] ๒. มหาวรรค ๔. สรภสูตร</p>
<p>
  เมื่อปริพาชกเหล่านั้นกล่าวอย่างนี้แล้ว สรภปริพาชกนิ่งเงียบ เก้อเขิน นั่ง<br>
  คอตก ก้มหน้า ซบเซา ไม่สามารถจะโต้ตอบได้<br>
  ครั้งนั้น พระผู้มีพระภาคครั้นทราบว่าสรภปริพาชกนิ่งเงียบ เก้อเขิน นั่งคอตก<br>
  ก้มหน้า ซบเซา ไม่สามารถจะโต้ตอบได้ จึงได้ตรัสกับปริพาชกเหล่านั้นดังนี้ว่า<br>
  ปริพาชกทั้งหลาย ผู้ใดพึงกล่าวกับเราอย่างนี้ว่า ท่านผู้เป็นพระสัมมาสัม-<br>
  พุทธเจ้าปฏิญญาตนอยู่ ยังไม่ได้ตรัสรู้ธรรมเหล่านี้ เราพึงไต่ถามซักไซ้ไล่เลียงผู้นั้น<br>
  ในธรรมนั้นตามหลักเหตุผล เป็นไปไม่ได้เลยที่ผู้นั้นเมื่อถูกเราไต่ถามซักไซ้ไล่เลียง<br>
  ตามหลักเหตุผลจะไม่เข้าถึงฐานะอย่างใดอย่างหนึ่งในฐานะ ๓ อย่าง คือ (๑) พูดกลบ<br>
  เกลื่อนหรือพูดนอกเรื่อง (๒) แสดงอาการโกรธ ขัดเคือง และไม่พอใจ (๓) นิ่งเงียบ<br>
  เก้อเขิน นั่งคอตก ก้มหน้า ซบเซา ไม่สามารถจะโต้ตอบได้เหมือนสรภปริพาชก<br>
  ปริพาชกทั้งหลาย ผู้ใดพึงกล่าวกับเราอย่างนี้ว่า อาสวะเหล่านี้ของท่านผู้<br>
  ปฏิญญาตนว่าเป็นพระขีณาสพยังไม่สิ้นไปเลย เราพึงไต่ถามซักไซ้ไล่เลียงผู้นั้นใน<br>
  ธรรมนั้นตามหลักเหตุผล เป็นไปไม่ได้เลยที่ผู้นั้นเมื่อถูกเราไต่ถามซักไซ้ไล่เลียงตาม<br>
  หลักเหตุผลจะไม่เข้าถึงฐานะอย่างใดอย่างหนึ่งในฐานะ ๓ อย่าง คือ (๑) พูดกลบ<br>
  เกลื่อนหรือพูดนอกเรื่อง (๒) แสดงอาการโกรธ ขัดเคือง และไม่พอใจ (๓) นิ่งเงียบ<br>
  เก้อเขิน นั่งคอตก ก้มหน้า ซบเซา ไม่สามารถจะโต้ตอบได้เหมือนสรภปริพาชก<br>
  ปริพาชกทั้งหลาย ผู้ใดพึงกล่าวกับเราอย่างนี้ว่า ท่านแสดงธรรมเพื่อ<br>
  ประโยชน์ใด ธรรมที่ท่านแสดงนั้นไม่อำนวยประโยชน์นั้นเพื่อความสิ้นทุกข์โดยชอบ<br>
  แก่ผู้ปฏิบัติธรรมนั้น เราพึงไต่ถามซักไซ้ไล่เลียงผู้นั้นในธรรมนั้นตามหลักเหตุผล<br>
  เป็นไปไม่ได้เลยที่ผู้นั้นเมื่อถูกเราไต่ถามซักไซ้ไล่เลียงตามหลักเหตุผลจะไม่เข้าถึง<br>
  ฐานะอย่างใดอย่างหนึ่งในฐานะ ๓ อย่าง คือ (๑) พูดกลบเกลื่อนหรือพูดนอกเรื่อง<br>
  (๒) แสดงอาการโกรธ ขัดเคือง และอาการไม่พอใจ (๓) นิ่งเงียบ เก้อเขิน นั่งคอตก<br>
  ก้มหน้า ซบเซา ไม่สามารถจะโต้ตอบได้เหมือนสรภปริพาชก<br>
  ลำดับนั้น พระผู้มีพระภาคทรงบันลือสีหนาท ๓ ครั้ง ณ อารามปริพาชก<br>
  ที่ริมฝั่งแม่น้ำสัปปินิกาแล้วทรงเหาะหลีกไป<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๕๔ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๕. เกสปุตติสูตร</p>
<p>
  ต่อมา เมื่อพระผู้มีพระภาคเสด็จหลีกไปไม่นาน ปริพาชกพากันใช้ปฏักคือ<br>
  วาจาทิ่มแทงสรภปริพาชกรอบด้านว่า ท่านสรภะ สุนัขจิ้งจอกแก่ในป่าใหญ่คิดว่า<br>
  จักร้องเหมือนเสียงราชสีห์ แต่ก็ร้องเป็นสุนัขจิ้งจอกอยู่นั่นเอง ร้องไม่ต่างจากสุนัข<br>
  จิ้งจอกเลยแม้ฉันใด ท่านสรภะ ตัวท่านเองก็ฉันนั้นเหมือนกัน คิดว่า นอกจากพระ<br>
  สมณโคดมแล้ว เราก็บันลือสีหนาทได้ กลับบันลือได้เหมือนสุนัขจิ้งจอกแก่ บันลือไม่<br>
  ต่างจากสุนัขจิ้งจอกเลย ท่านสรภะ ลูกไก่ตัวเมียคิดว่าจักขันให้ได้เหมือนพ่อไก่
  กลับ<br>
  ขันได้อย่างลูกไก่ตัวเมียเท่านั้น แม้ฉันใด ท่านสรภะ ตัวท่านเองก็ฉันนั้นเหมือนกัน<br>
  คิดว่า นอกจากพระสมณโคดมแล้ว เราก็จักขันเหมือนพ่อไก่ได้ กลับขันได้เหมือน<br>
  ลูกไก่ตัวเมีย ท่านสรภะ โคผู้เข้าใจว่าตนร้องได้อย่างลึกซึ้งในโรงโคที่ว่าง แม้ฉันใด
  ท่าน<br>
  สรภะ ตัวท่านเองก็ฉันนั้นเหมือนกัน เข้าใจว่าตนร้องได้อย่างลึกซึ้ง<br>
  ครั้งนั้น ปริพาชกเหล่านั้นพากันใช้ปฏักคือวาจาทิ่มแทงสรภปริพาชกรอบด้าน</p>

<p class="nc">
  สรภสูตรที่ ๔ จบ<br>
<br>
๕. เกสปุตติสูตร<br>
  ว่าด้วยกาลามะ๑ชาวเกสปุตตนิคม</p>
<p>
  [๖๖] ข้าพเจ้าได้สดับมาอย่างนี้<br>
  สมัยหนึ่ง พระผู้มีพระภาคเสด็จจาริกไปในแคว้นโกศล พร้อมด้วยภิกษุสงฆ์<br>
  หมู่ใหญ่ เสด็จถึงตำบลของพวกกาลามะชื่อว่าเกสปุตตนิคม<br>
  พวกกาลามะชาวเกสปุตตนิคมได้ทราบว่า ข่าวว่า ท่านพระสมณโคดมศากย<br>
  บุตรเสด็จออกผนวชจากศากยตระกูลเสด็จถึงเกสปุตตนิคมโดยลำดับแล้ว ท่านพระ<br>
  สมณโคดมนั้นมีกิตติศัพท์อันงามขจรไปอย่างนี้ว่า แม้เพราะเหตุนี้ พระผู้มีพระภาค<br>
  พระองค์นั้น เป็นพระอรหันต์ ตรัสรู้ด้วยพระองค์เองโดยชอบ เพียบพร้อมด้วยวิชชา<br>
  และจรณะ เสด็จไปดี รู้แจ้งโลก เป็นสารถีฝึกผู้ที่ควรฝึกได้อย่างยอดเยี่ยม เป็น</p>
<p class="footer">เชิงอรรถ :<br>
  ๑ กาลามะ เป็นชื่อของพวกกษัตริย์ชาวเกสปุตตนิคม (องฺ.ติก.อ. ๒/๖๖/๒๐๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๕๕ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๕. เกสปุตติสูตร</p>
<p>
  ศาสดาของเทวดาและมนุษย์ทั้งหลาย เป็นพระพุทธเจ้า เป็นพระผู้มีพระภาค พระ<br>
  องค์ทรงรู้แจ้งโลกนี้พร้อมทั้งเทวโลก มารโลก พรหมโลกและหมู่สัตว์พร้อมทั้งสมณ<br>
  พราหมณ์ เทวดา และมนุษย์ด้วยพระองค์เองแล้ว จึงประกาศให้ผู้อื่นรู้ตาม ทรง<br>
  แสดงธรรมมีความงามในเบื้องต้น มีความงามในท่ามกลาง และมีความงามในที่สุด<br>
  ทรงประกาศพรหมจรรย์พร้อมทั้งอรรถและพยัญชนะบริสุทธิ์บริบูรณ์ครบถ้วน การ<br>
  ได้พบพระอรหันต์ทั้งหลายเช่นนี้เป็นความดีอย่างแท้จริง<br>
  ลำดับนั้น พวกกาลามะชาวเกสปุตตนิคมเข้าไปเฝ้าพระผู้มีพระภาคถึงที่<br>
  ประทับ บางพวกถวายอภิวาทแล้วนั่ง ณ ที่สมควร บางพวกสนทนาปราศรัยพอ<br>
  เป็นที่บันเทิงใจพอเป็นที่ระลึกถึงกันแล้วนั่ง ณ ที่สมควร บางพวกประนมมือไหว้ไป<br>
  ทางที่พระผู้มีพระภาคประทับอยู่แล้วนั่ง ณ ที่สมควร บางพวกประกาศชื่อและ<br>
  โคตรแล้วนั่ง ณ ที่สมควร บางพวกนั่งนิ่งอยู่ ณ ที่สมควร<br>
  พวกกาลามะชาวเกสปุตตนิคมผู้นั่ง ณ ที่สมควรได้กราบทูลพระผู้มีพระภาค<br>
  ดังนี้ว่า<br>
  ข้าแต่พระองค์ผู้เจริญ มีสมณพราหมณ์พวกหนึ่งมายังเกสปุตตนิคม แสดง<br>
  ประกาศวาทะ๑ของตนเท่านั้น แต่กระทบกระเทียบ ดูหมิ่น กล่าวข่มวาทะของผู้อื่น<br>
  ทำให้ไม่น่าเชื่อถือ<br>
  ข้าแต่พระองค์ผู้เจริญ มีสมณพราหมณ์อีกพวกหนึ่งมายังเกสปุตตนิคม แสดง<br>
  ประกาศวาทะของตนเท่านั้น แต่กระทบกระเทียบ ดูหมิ่น กล่าวข่มวาทะของผู้อื่น<br>
  ทำให้ไม่น่าเชื่อถือ<br>
  ข้าแต่พระองค์ผู้เจริญ ข้าพระองค์ทั้งหลายมีความสงสัยลังเลใจในสมณ-<br>
  พราหมณ์เหล่านั้นว่า บรรดาท่านสมณพราหมณ์เหล่านี้ ใครพูดจริง ใครพูดเท็จ<br>
  พระผู้มีพระภาคตรัสว่า กาลามชนทั้งหลาย ก็สมควรที่ท่านทั้งหลายจะสงสัย<br>
  สมควรที่จะลังเลใจ ท่านทั้งหลายเกิดความสงสัยลังเลใจในฐานะที่ควรสงสัยอย่าง<br>
  แท้จริง มาเถิด กาลามะทั้งหลาย ท่านทั้งหลาย</p>
<p class="footer">เชิงอรรถ :<br>
  ๑ วาทะ ในที่นี้หมายถึงลัทธิ คือคติความเชื่อถือหรือความคิดเห็น (องฺ.ติก.อ. ๒/๖๖/๒๐๒)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๕๖ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๕. เกสปุตติสูตร</p>
<p>
  อย่าปลงใจเชื่อด้วยการฟังตามกันมา<br>
  อย่าปลงใจเชื่อด้วยการถือสืบ ๆ กันมา<br>
  อย่าปลงใจเชื่อด้วยการเล่าลือ<br>
  อย่าปลงใจเชื่อด้วยการอ้างตำราหรือคัมภีร์<br>
  อย่าปลงใจเชื่อเพราะตรรกะ(การคิดเอาเอง)<br>
  อย่าปลงใจเชื่อเพราะการอนุมาน๑<br>
  อย่าปลงใจเชื่อด้วยการคิดตรองตามแนวเหตุผล<br>
  อย่าปลงใจเชื่อเพราะเข้าได้กับทฤษฎีที่พินิจไว้แล้ว<br>
  อย่าปลงใจเชื่อเพราะมองเห็นรูปลักษณะน่าจะเป็นไปได้<br>
  อย่าปลงใจเชื่อเพราะนับถือว่า ท่านสมณะนี้เป็นครูของเรา<br>
  กาลามะทั้งหลาย เมื่อใด ท่านทั้งหลายพึงรู้ด้วยตนเองเท่านั้นว่า ธรรมเหล่านี้<br>
  เป็นอกุศล ธรรมเหล่านี้มีโทษ ธรรมเหล่านี้ผู้รู้ติเตียน ธรรมเหล่านี้ที่บุคคลถือปฏิบัติ<br>
  บริบูรณ์แล้วย่อมเป็นไปเพื่อไม่เกื้อกูล เพื่อทุกข์ เมื่อนั้น ท่านทั้งหลายควรละ<br>
  (ธรรมเหล่านั้น)เสีย<br>
  กาลามะทั้งหลาย ท่านทั้งหลายเข้าใจเรื่องนั้นอย่างไร คือ โลภะ(ความอยาก<br>
  ได้) เมื่อเกิดขึ้นภายในบุคคล ย่อมเกิดขึ้นเพื่อเกื้อกูลหรือไม่เกื้อกูล<br>
  ไม่เกื้อกูล พระพุทธเจ้าข้า<br>
  กาลามะทั้งหลาย ก็บุรุษบุคคลผู้มีโลภะนี้ ถูกโลภะครอบงำ มีจิตถูกโลภะ<br>
  กลุ้มรุม ฆ่าสัตว์บ้าง ลักทรัพย์บ้าง ล่วงเกินภรรยาของผู้อื่นบ้าง พูดเท็จบ้าง
  ชักชวน<br>
  ผู้อื่นเพื่อสิ่งที่ไม่เกื้อกูลเพื่อทุกข์บ้างหรือ<br>
  อย่างนั้น พระพุทธเจ้าข้า<br>
  กาลามะทั้งหลาย ท่านทั้งหลายเข้าใจเรื่องนั้นอย่างไร คือ โทสะ(ความคิด<br>
  ประทุษร้าย) เมื่อเกิดขึ้นภายในบุคคล ย่อมเกิดขึ้นเพื่อเกื้อกูลหรือไม่เกื้อกูล</p>
<p class="footer">เชิงอรรถ :<br>
  ๑ หมายถึงคาดคะเนตามหลักเหตุผล<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๕๗ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๕. เกสปุตติสูตร</p>
<p>
  ไม่เกื้อกูล พระพุทธเจ้าข้า<br>
  กาลามะทั้งหลาย ก็บุรุษบุคคลผู้มีโทสะนี้ ถูกโทสะครอบงำ มีจิตถูกโทสะ<br>
  กลุ้มรุม ฆ่าสัตว์บ้าง ลักทรัพย์บ้าง ล่วงเกินภรรยาของผู้อื่นบ้าง พูดเท็จบ้าง
  ชักชวน<br>
  ผู้อื่นเพื่อสิ่งที่ไม่เกื้อกูล เพื่อทุกข์บ้างหรือ<br>
  อย่างนั้น พระพุทธเจ้าข้า<br>
  กาลามะทั้งหลาย ท่านทั้งหลายเข้าใจเรื่องนั้นอย่างไร คือ โมหะ(ความหลง)<br>
  เมื่อเกิดขึ้นภายในบุคคล ย่อมเกิดขึ้นเพื่อเกื้อกูลหรือไม่เกื้อกูล<br>
  ไม่เกื้อกูล พระพุทธเจ้าข้า<br>
  กาลามะทั้งหลาย ก็บุรุษบุคคลผู้มีโมหะนี้ ถูกโมหะครอบงำ มีจิตถูกโมหะ<br>
  กลุ้มรุม ฆ่าสัตว์บ้าง ลักทรัพย์บ้าง ล่วงเกินภรรยาของผู้อื่นบ้าง พูดเท็จบ้าง
  ชักชวน<br>
  ผู้อื่นเพื่อสิ่งที่ไม่เกื้อกูล เพื่อทุกข์บ้างหรือ<br>
   อย่างนั้น พระพุทธเจ้าข้า<br>
  กาลามะทั้งหลาย ท่านทั้งหลายเข้าใจเรื่องนั้นอย่างไร คือ ธรรมเหล่านี้เป็น<br>
  กุศลหรืออกุศล<br>
  เป็นอกุศล พระพุทธเจ้าข้า<br>
  เป็นธรรมที่มีโทษหรือไม่มีโทษ<br>
  เป็นธรรมที่มีโทษ พระพุทธเจ้าข้า<br>
  เป็นธรรมที่ผู้รู้ติเตียนหรือผู้รู้สรรเสริญ<br>
  เป็นธรรมที่ผู้รู้ติเตียน พระพุทธเจ้าข้า<br>
  ธรรมเหล่านี้ที่บุคคลถือปฏิบัติบริบูรณ์แล้วย่อมเป็นไปเพื่อไม่เกื้อกูล เพื่อ<br>
  ทุกข์หรือไม่ หรือท่านทั้งหลายมีความเข้าใจในเรื่องนี้อย่างไร<br>
  ธรรมเหล่านี้ที่บุคคลถือปฏิบัติบริบูรณ์แล้วย่อมเป็นไปเพื่อไม่เกื้อกูล เพื่อทุกข์<br>
  ข้าพเจ้าทั้งหลายมีความเข้าใจในเรื่องนี้อย่างนี้ พระพุทธเจ้าข้า<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๕๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๕. เกสปุตติสูตร</p>
<p>
  พระผู้มีพระภาคตรัสว่า กาลามะทั้งหลาย เพราะเหตุนี้แล เราจึงได้กล่าวไว้ว่า<br>
  มาเถิด กาลามะทั้งหลาย ท่านทั้งหลาย<br>
  อย่าปลงใจเชื่อด้วยการฟังตามกันมา<br>
  อย่าปลงใจเชื่อด้วยการถือสืบ ๆ กันมา<br>
  อย่าปลงใจเชื่อด้วยการเล่าลือ<br>
  อย่าปลงใจเชื่อด้วยการอ้างตำราหรือคัมภีร์<br>
  อย่าปลงใจเชื่อเพราะตรรกะ<br>
  อย่าปลงใจเชื่อเพราะการอนุมาน<br>
  อย่าปลงใจเชื่อด้วยการคิดตรองตามแนวเหตุผล<br>
  อย่าปลงใจเชื่อเพราะเข้าได้กับทฤษฎีที่พินิจไว้แล้ว<br>
  อย่าปลงใจเชื่อเพราะมองเห็นรูปลักษณะน่าจะเป็นไปได้<br>
  อย่าปลงใจเชื่อเพราะนับถือว่า ท่านสมณะนี้เป็นครูของเรา<br>
  กาลามะทั้งหลาย เมื่อใด ท่านทั้งหลายพึงรู้ด้วยตนเองเท่านั้นว่า ธรรมเหล่านี้<br>
  เป็นอกุศล ธรรมเหล่านี้มีโทษ ธรรมเหล่านี้ผู้รู้ติเตียน ธรรมเหล่านี้ที่บุคคลถือปฏิบัติ<br>
  บริบูรณ์แล้วย่อมเป็นไปเพื่อไม่เกื้อกูล เพื่อทุกข์ เมื่อนั้น ท่านทั้งหลายควรละ<br>
  (ธรรมเหล่านั้น)เสีย เพราะอาศัยคำที่เรากล่าวไว้นั้น เราจึงกล่าวไว้เช่นนั้น มาเถิด<br>
  กาลามะทั้งหลาย ท่านทั้งหลาย<br>
  อย่าปลงใจเชื่อด้วยการฟังตามกันมา <br>
  อย่าปลงใจเชื่อด้วยการถือสืบ ๆ กันมา<br>
  อย่าปลงใจเชื่อด้วยการเล่าลือ<br>
  อย่าปลงใจเชื่อด้วยการอ้างตำราหรือคัมภีร์<br>
  อย่าปลงใจเชื่อเพราะตรรกะ<br>
  อย่าปลงใจเชื่อเพราะการอนุมาน<br>
  อย่าปลงใจเชื่อด้วยการคิดตรองตามแนวเหตุผล<br>
  อย่าปลงใจเชื่อเพราะเข้าได้กับทฤษฏีที่พินิจไว้แล้ว<br>
  อย่าปลงใจเชื่อเพราะมองเห็นรูปลักษณะน่าจะเป็นไปได้<br>
  อย่าปลงใจเชื่อเพราะนับถือว่า ท่านสมณะนี้เป็นครูของเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๕๙ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๕. เกสปุตติสูตร</p>
<p>
  กาลามะทั้งหลาย เมื่อใด ท่านทั้งหลายพึงรู้ด้วยตนเองเท่านั้นว่า ธรรมเหล่านี้<br>
  เป็นกุศล ธรรมเหล่านี้ไม่มีโทษ ธรรมเหล่านี้ผู้รู้สรรเสริญ ธรรมเหล่านี้ที่บุคคลถือ<br>
  ปฏิบัติบริบูรณ์แล้วย่อมเป็นไปเพื่อเกื้อกูล เพื่อสุข เมื่อนั้น ท่านทั้งหลายควรเข้า<br>
  ถึง(ธรรมเหล่านั้น)อยู่<br>
  กาลามะทั้งหลาย ท่านทั้งหลายเข้าใจเรื่องนั้นอย่างไร คือ อโลภะ(ความไม่<br>
  อยากได้) เมื่อเกิดขึ้นภายในบุคคล ย่อมเกิดขึ้นเพื่อเกื้อกูลหรือไม่เกื้อกูล<br>
  เกื้อกูล พระพุทธเจ้าข้า<br>
  กาลามะทั้งหลาย ก็บุรุษบุคคลผู้ไม่มีโลภะนี้ ไม่ถูกโลภะครอบงำ มีจิตไม่ถูก<br>
  โลภะกลุ้มรุม ไม่ฆ่าสัตว์ ไม่ลักทรัพย์ ไม่ล่วงเกินภรรยาของผู้อื่น ไม่พูดเท็จ
  ชักชวน<br>
  ผู้อื่นเพื่อสิ่งที่เกื้อกูล เพื่อสุขบ้างหรือ<br>
  อย่างนั้น พระพุทธเจ้าข้า<br>
  กาลามะทั้งหลาย ท่านทั้งหลายเข้าใจเรื่องนั้นอย่างไร คือ อโทสะ(ความไม่คิด<br>
  ประทุษร้าย) เมื่อเกิดขึ้นภายในบุคคล ย่อมเกิดขึ้นเพื่อเกื้อกูลหรือไม่เกื้อกูล<br>
  เกื้อกูล พระพุทธเจ้าข้า<br>
  กาลามะทั้งหลาย ก็บุรุษบุคคลผู้ไม่มีโทสะนี้ ไม่ถูกโทสะครอบงำ มีจิตไม่ถูก<br>
  โทสะกลุ้มรุม ไม่ฆ่าสัตว์ ไม่ลักทรัพย์ ไม่ล่วงเกินภรรยาของผู้อื่น ไม่พูดเท็จ
  ชักชวน<br>
  ผู้อื่นเพื่อสิ่งที่เกื้อกูล เพื่อสุขบ้างหรือ<br>
  อย่างนั้น พระพุทธเจ้าข้า<br>
  กาลามะทั้งหลาย ท่านทั้งหลายเข้าใจเรื่องนั้นอย่างไร คือ อโมหะ(ความไม่<br>
  หลง) เมื่อเกิดขึ้นภายในบุคคล ย่อมเกิดขึ้นเพื่อเกื้อกูลหรือไม่เกื้อกูล<br>
  เกื้อกูล พระพุทธเจ้าข้า<br>
  กาลามะทั้งหลาย ก็บุรุษบุคคลผู้ไม่มีโมหะนี้ ไม่ถูกโมหะครอบงำ มีจิตไม่ถูก<br>
  โมหะกลุ้มรุม ไม่ฆ่าสัตว์ ไม่ลักทรัพย์ ไม่ล่วงเกินภรรยาของผู้อื่น ไม่พูดเท็จ
  ชักชวน<br>
  ผู้อื่นเพื่อสิ่งที่เกื้อกูล เพื่อสุขบ้างหรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๖๐ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๕. เกสปุตติสูตร</p>
<p>
  อย่างนั้น พระพุทธเจ้าข้า<br>
  กาลามะทั้งหลาย ท่านทั้งหลายเข้าใจเรื่องนั้นอย่างไร คือธรรมเหล่านี้เป็น<br>
  กุศลหรือเป็นอกุศล<br>
  เป็นกุศล พระพุทธเจ้าข้า<br>
  เป็นธรรมที่มีโทษหรือไม่มีโทษ<br>
  เป็นธรรมที่ไม่มีโทษ พระพุทธเจ้าข้า<br>
  เป็นธรรมที่ผู้รู้ติเตียนหรือผู้รู้สรรเสริญ<br>
  เป็นธรรมที่ผู้รู้สรรเสริญ พระพุทธเจ้าข้า<br>
  ธรรมเหล่านี้ที่บุคคลถือปฏิบัติบริบูรณ์แล้วย่อมเป็นไปเพื่อเกื้อกูล เพื่อสุข<br>
  หรือไม่ หรือท่านทั้งหลายมีความเข้าใจในเรื่องนี้อย่างไร<br>
  ธรรมเหล่านี้ที่บุคคลถือปฏิบัติบริบูรณ์แล้วย่อมเป็นไปเพื่อเกื้อกูล เพื่อสุข<br>
  ข้าพเจ้าทั้งหลายมีความเข้าใจในเรื่องนี้อย่างนี้ พระพุทธเจ้าข้า<br>
  พระผู้มีพระภาคตรัสว่า กาลามะทั้งหลาย เพราะเหตุนี้แล เราจึงได้กล่าวไว้ว่า<br>
  มาเถิด กาลามะทั้งหลาย ท่านทั้งหลาย<br>
  อย่าปลงใจเชื่อด้วยการฟังตามกันมา<br>
  อย่าปลงใจเชื่อด้วยการถือสืบ ๆ กันมา<br>
  อย่าปลงใจเชื่อด้วยการเล่าลือ<br>
  อย่าปลงใจเชื่อด้วยการอ้างตำราหรือคัมภีร์<br>
  อย่าปลงใจเชื่อเพราะตรรกะ<br>
  อย่าปลงใจเชื่อเพราะการอนุมาน<br>
  อย่าปลงใจเชื่อด้วยการคิดตรองตามแนวเหตุผล<br>
  อย่าปลงใจเชื่อเพราะเข้าได้กับทฤษฎีที่พินิจไว้แล้ว<br>
  อย่าปลงใจเชื่อเพราะมองเห็นรูปลักษณะน่าจะเป็นไปได้<br>
  อย่าปลงใจเชื่อเพราะนับถือว่า ท่านสมณะนี้เป็นครูของเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๖๑ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๕. เกสปุตติสูตร</p>
<p>
  กาลามะทั้งหลาย เมื่อใด ท่านทั้งหลายพึงรู้ด้วยตนเองเท่านั้นว่า ธรรมเหล่านี้<br>
  เป็นกุศล ธรรมเหล่านี้ไม่มีโทษ ธรรมเหล่านี้ผู้รู้สรรเสริญ ธรรมเหล่านี้ที่บุคคลถือ<br>
  ปฏิบัติบริบูรณ์แล้วย่อมเป็นไปเพื่อเกื้อกูล เพื่อสุข เมื่อนั้น ท่านทั้งหลายควรเข้า<br>
  ถึง(ธรรมเหล่านั้น)อยู่ เพราะอาศัยคำที่เรากล่าวไว้นั้น เราจึงกล่าวไว้เช่นนั้น<br>
  กาลามะทั้งหลาย อริยสาวกนั้นปราศจากอภิชฌา ปราศจากพยาบาท ไม่<br>
  ลุ่มหลง มีสัมปชัญญะ มีสติมั่นคง มีเมตตาจิตแผ่ไปตลอดทิศที่ ๑ ทิศที่ ๒ ทิศที่
  ๓<br>
  ทิศที่ ๔ ทิศเบื้องบน ทิศเบื้องล่าง ทิศเฉียง แผ่ไปตลอดโลกทั่วทุกหมู่เหล่าในที่<br>
  ทุกสถานด้วยเมตตาจิตอันไพบูลย์ เป็นมหัคคตะ ไม่มีขอบเขต ไม่มีเวร ไม่มีความ<br>
  เบียดเบียนอยู่ มีกรุณาจิต ฯลฯ มีมุทิตาจิต ฯลฯ มีอุเบกขาจิตแผ่ไปตลอดทิศที่ ๑<br>
  ทิศที่ ๒ ทิศที่ ๓ ทิศที่ ๔ ทิศเบื้องบน ทิศเบื้องล่าง ทิศเฉียง แผ่ไปตลอดโลกทั่ว<br>
  ทุกหมู่เหล่าในที่ทุกสถานด้วยอุเบกขาจิตอันไพบูลย์ เป็นมหัคคตะ ไม่มีขอบเขต<br>
  ไม่มีเวร ไม่มีความเบียดเบียนอยู่<br>
  กาลามะทั้งหลาย อริยสาวกนั้นมีจิตไม่มีเวรอย่างนี้ มีจิตไม่พยาบาทอย่างนี้<br>
  มีจิตไม่เศร้าหมองอย่างนี้ มีจิตบริสุทธิ์อย่างนี้ เธอบรรลุความเบาใจ ๔ ประการใน<br>
  ปัจจุบัน คือ<br>
  ๑. ถ้าโลกหน้ามี ผลวิบากแห่งกรรมที่ทำดีและทำชั่วมี เป็นไปได้ที่เรื่อง<br>
  นั้นจะเป็นเหตุให้เราหลังจากตายแล้วไปเกิดในสุคติโลกสวรรค์ นี้คือ<br>
  ความเบาใจประการที่ ๑ ที่อริยสาวกนั้นบรรลุแล้ว<br>
  ๒. ถ้าโลกหน้าไม่มี ผลวิบากแห่งกรรมที่ทำดีและทำชั่วไม่มี เราก็รักษา<br>
  ตนไม่ให้มีเวร ไม่มีความเบียดเบียน ไม่ให้มีทุกข์ ให้มีสุขในปัจจุบันใน<br>
  โลกนี้ได้ นี้คือความเบาใจประการที่ ๒ ที่อริยสาวกนั้นบรรลุแล้ว<br>
  ๓. ถ้าบุคคลเมื่อทำบาปก็ชื่อว่าทำบาป เราไม่เจาะจงบาปไว้เพื่อใคร ๆ เลย<br>
  เมื่อเราไม่ทำบาปเลย ความทุกข์จะถูกต้องเราได้อย่างไร นี้คือความ<br>
  เบาใจประการที่ ๓ ที่อริยสาวกนั้นบรรลุแล้ว<br>
  ๔. ถ้าบุคคลเมื่อทำบาปก็ชื่อว่าไม่ทำบาป เราก็พิจารณาเห็นตนบริสุทธิ์<br>
  ทั้ง ๒ ส่วนในโลกนี้ นี้คือความเบาใจประการที่ ๔ ที่อริยสาวกนั้น<br>
  บรรลุแล้ว<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๖๒ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๕. เกสปุตติสูตร</p>
<p>
  กาลามะทั้งหลาย อริยสาวกนั้นมีจิตไม่มีเวรอย่างนี้ มีจิตไม่พยาบาทอย่างนี้<br>
  มีจิตไม่เศร้าหมองอย่างนี้ มีจิตบริสุทธิ์อย่างนี้ อริยสาวกนั้นชื่อว่าบรรลุความเบาใจ<br>
  ๔ ประการนี้ในปัจจุบัน<br>
  พวกกาลามะกราบทูลว่า ข้าแต่พระผู้มีพระภาค เรื่องนั้นเป็นอย่างนี้ ข้าแต่<br>
  พระสุคต เรื่องนั้นเป็นอย่างนี้ พระอริยสาวกนั้นมีจิตไม่มีเวรอย่างนี้ มีจิตไม่พยาบาท<br>
  อย่างนี้ มีจิตไม่เศร้าหมองอย่างนี้ มีจิตบริสุทธิ์อย่างนี้ พระอริยสาวกนั้นบรรลุ<br>
  ความเบาใจ ๔ ประการในปัจจุบัน คือ<br>
  ๑. ถ้าโลกหน้ามี ผลวิบากแห่งกรรมที่ทำดีและทำชั่วมี เป็นไปได้ที่เรื่อง<br>
  นั้นจะเป็นเหตุให้เราหลังจากตายแล้วไปเกิดในสุคติโลกสวรรค์ นี้คือ<br>
  ความเบาใจประการที่ ๑ ที่พระอริยสาวกนั้นบรรลุแล้ว<br>
  ๒. ถ้าโลกหน้าไม่มี ผลวิบากแห่งกรรมที่ทำดีและทำชั่วไม่มี เราก็รักษาตน<br>
  ไม่ให้มีเวร ไม่ให้มีความเบียดเบียน ไม่ให้มีทุกข์ ให้มีสุขในปัจจุบันใน<br>
  โลกนี้ได้ นี้คือความเบาใจประการที่ ๒ ที่พระอริยสาวกนั้นบรรลุแล้ว<br>
  ๓. ถ้าบุคคลเมื่อทำบาปก็ชื่อว่าทำบาป เราไม่เจาะจงบาปไว้เพื่อใคร ๆ<br>
  เลย เมื่อเราไม่ทำบาปเลย ความทุกข์จะถูกต้องเราได้อย่างไร นี้คือ<br>
  ความเบาใจประการที่ ๓ ที่พระอริยสาวกนั้นบรรลุแล้ว<br>
  ๔. ถ้าบุคคลเมื่อทำบาปก็ชื่อว่าไม่ทำบาป เราก็พิจารณาเห็นตนบริสุทธิ์<br>
  ทั้ง ๒ ส่วนในโลกนี้ นี้คือความเบาใจประการที่ ๔ ที่พระอริยสาวก<br>
  นั้นบรรลุแล้ว<br>
  ข้าแต่พระองค์ผู้เจริญ พระอริยสาวกนั้นมีจิตไม่มีเวรอย่างนี้ มีจิตไม่พยาบาท<br>
  อย่างนี้ มีจิตไม่เศร้าหมองอย่างนี้ มีจิตบริสุทธิ์อย่างนี้ พระอริยสาวกนั้นชื่อว่าบรรลุ<br>
  ความเบาใจ ๔ ประการนี้ในปัจจุบัน<br>
  ข้าแต่พระองค์ผู้เจริญ ภาษิตของท่านพระโคดมชัดเจนไพเราะยิ่งนัก ฯลฯ<br>
  ข้าพระองค์ทั้งหลายนี้ขอถึงพระผู้มีพระภาค พร้อมทั้งพระธรรม และพระสงฆ์เป็น<br>
  สรณะ ขอพระผู้มีพระภาคโปรดทรงจำข้าพระองค์ทั้งหลายว่าเป็นอุบาสกผู้ถึงสรณะ<br>
  ตั้งแต่วันนี้เป็นต้นไปจนตลอดชีวิต</p>
<p class="footer">
  เกสปุตติสูตรที่ ๕ จบ<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๖๓ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๖. สาฬหสูตร<br>
<br>
  ๖. สาฬหสูตร<br>
  ว่าด้วยนายสาฬหะถามถึงหลักความเชื่อ</p>
<p>
  [๖๗] สมัยหนึ่ง ท่านพระนันทกะอยู่ที่ปราสาทของวิสาขามิคารมาตา ใน<br>
  บุพพาราม เขตกรุงสาวัตถี ครั้งนั้น นายสาฬหะผู้เป็นหลานชายของมิคารเศรษฐี<br>
  และนายโรหนะผู้เป็นหลานชายของเปขุณิยเศรษฐี เข้าไปหาท่านพระนันทกะถึง<br>
  ที่อยู่ ไหว้แล้วนั่ง ณ ที่สมควร ท่านพระนันทกะได้กล่าวกับสาฬหมิคารนัดดาดังนี้ว่า<br>
  มาเถิด สาฬหะและโรหนะ ท่านทั้งหลาย<br>
  อย่าปลงใจเชื่อด้วยการฟังตามกันมา<br>
  อย่าปลงใจเชื่อด้วยการถือสืบ ๆ กันมา<br>
  อย่าปลงใจเชื่อด้วยการเล่าลือ<br>
  อย่าปลงใจเชื่อด้วยการอ้างตำราหรือคัมภีร์<br>
  อย่าปลงใจเชื่อเพราะตรรกะ<br>
  อย่าปลงใจเชื่อเพราะการอนุมาน<br>
  อย่าปลงใจเชื่อด้วยการคิดตรองตามแนวเหตุผล<br>
  อย่าปลงใจเชื่อเพราะเข้าได้กับทฤษฎีที่พินิจไว้แล้ว<br>
  อย่าปลงใจเชื่อเพราะมองเห็นรูปลักษณะน่าจะเป็นไปได้<br>
  อย่าปลงใจเชื่อเพราะนับถือว่า ท่านสมณะนี้เป็นครูของเรา<br>
  สาฬหะและโรหนะ เมื่อใด ท่านทั้งหลายพึงรู้ด้วยตนเองเท่านั้นว่า ธรรม<br>
  เหล่านี้เป็นอกุศล ธรรมเหล่านี้มีโทษ ธรรมเหล่านี้ท่านผู้รู้ติเตียน ธรรมเหล่านี้ที่<br>
  บุคคลถือปฏิบัติบริบูรณ์แล้วย่อมเป็นไปเพื่อไม่เกื้อกูล เพื่อทุกข์ เมื่อนั้น
  ท่าน<br>
  ทั้งหลายควรละ(ธรรมเหล่านั้น)เสีย<br>
  สาฬหะและโรหนะ ท่านทั้งหลายเข้าใจเรื่องนั้นอย่างไร คือ โลภะมีอยู่หรือ<br>
  มี ท่านผู้เจริญ<br>
  สาฬหะและโรหนะ เราจะอธิบายคำว่า อภิชฌา บุคคลผู้เพ่งเล็งอยากได้<br>
  ของเขานี้ เป็นผู้โลภ ฆ่าสัตว์บ้าง ลักทรัพย์บ้าง ล่วงเกินภรรยาของผู้อื่นบ้าง
  พูด<br>
  เท็จบ้าง ชักชวนผู้อื่นเพื่อสิ่งที่ไม่เกื้อกูล เพื่อทุกข์บ้างหรือ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๖๔ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๖. สาฬหสูตร</p>
<p>
  อย่างนั้น ท่านผู้เจริญ<br>
  สาฬหะและโรหนะ ท่านทั้งหลายเข้าใจเรื่องนั้นอย่างไร คือ โทสะมีอยู่หรือ<br>
  มี ท่านผู้เจริญ<br>
  สาฬหะและโรหนะ เราจะอธิบายคำว่า พยาบาท บุคคลผู้มีจิตพยาบาท<br>
  (ความคิดร้าย)นี้เป็นผู้คิดร้าย ฆ่าสัตว์บ้าง ลักทรัพย์บ้าง ล่วงเกินภรรยาของผู้อื่น<br>
  บ้าง พูดเท็จบ้าง ชักชวนผู้อื่นเพื่อสิ่งที่ไม่เกื้อกูล เพื่อทุกข์บ้างหรือ<br>
  อย่างนั้น ท่านผู้เจริญ<br>
  สาฬหะและโรหนะ ท่านทั้งหลายเข้าใจเรื่องนั้นอย่างไร คือ โมหะมีอยู่หรือ<br>
  มี ท่านผู้เจริญ<br>
  สาฬหะและโรหนะ เราจะอธิบายคำว่า อวิชชา บุคคลผู้ตกอยู่ในอวิชชา<br>
  (ความไม่รู้แจ้ง)นี้เป็นผู้หลง ฆ่าสัตว์บ้าง ลักทรัพย์บ้าง ล่วงเกินภรรยาของผู้อื่น<br>
  บ้าง พูดเท็จบ้าง ชักชวนผู้อื่นเพื่อสิ่งที่ไม่เกื้อกูล เพื่อทุกข์บ้างหรือ<br>
  อย่างนั้น ท่านผู้เจริญ<br>
  สาฬหะและโรหนะ ท่านทั้งหลายเข้าใจเรื่องนั้นอย่างไร คือ ธรรมเหล่านี้เป็น<br>
  กุศลหรืออกุศล<br>
  เป็นอกุศล ท่านผู้เจริญ<br>
  เป็นธรรมที่มีโทษหรือไม่มีโทษ<br>
  เป็นธรรมที่มีโทษ ท่านผู้เจริญ<br>
  เป็นธรรมที่ผู้รู้ติเตียนหรือผู้รู้สรรเสริญ<br>
  เป็นธรรมที่ผู้รู้ติเตียน ท่านผู้เจริญ<br>
  ธรรมเหล่านี้ที่บุคคลถือปฏิบัติบริบูรณ์แล้ว ย่อมเป็นไปเพื่อไม่เกื้อกูล เพื่อ<br>
  ทุกข์หรือไม่ หรือท่านทั้งหลาย มีความเข้าใจในเรื่องนี้อย่างไร<br>
  ธรรมเหล่านี้ที่บุคคลถือปฏิบัติบริบูรณ์แล้วย่อมเป็นไปเพื่อไม่เกื้อกูล เพื่อทุกข์<br>
  พวกกระผมมีความเข้าใจในเรื่องนี้อย่างนี้ ท่านผู้เจริญ<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๖๕ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๖. สาฬหสูตร</p>
<p>
  ท่านพระนันทกะกล่าวว่า สาฬหะและโรหนะ เพราะเหตุนี้แล เราจึงได้กล่าวไว้ว่า<br>
  มาเถิด สาฬหะและโรหนะ ท่านทั้งหลาย<br>
  อย่าปลงใจเชื่อด้วยการฟังตามกันมา<br>
  อย่าปลงใจเชื่อด้วยการถือสืบ ๆ กันมา<br>
  อย่าปลงใจเชื่อด้วยการเล่าลือ<br>
  อย่าปลงใจเชื่อด้วยการอ้างตำราหรือคัมภีร์<br>
  อย่าปลงใจเชื่อเพราะตรรกะ<br>
  อย่าปลงใจเชื่อเพราะการอนุมาน<br>
  อย่าปลงใจเชื่อด้วยการคิดตรองตามแนวเหตุผล<br>
  อย่าปลงใจเชื่อเพราะเข้าได้กับทฤษฎีที่พินิจไว้แล้ว<br>
  อย่าปลงใจเชื่อเพราะมองเห็นรูปลักษณะน่าจะเป็นไปได้<br>
  อย่าปลงใจเชื่อเพราะนับถือว่า ท่านสมณะนี้เป็นครูของเรา<br>
  สาฬหะและโรหนะ เมื่อใด ท่านทั้งหลายพึงรู้ด้วยตนเองเท่านั้นว่า ธรรม<br>
  เหล่านี้เป็นอกุศล ธรรมเหล่านี้มีโทษ ธรรมเหล่านี้ผู้รู้ติเตียน ธรรมเหล่านี้ที่บุคคล<br>
  ถือปฏิบัติบริบูรณ์แล้ว ย่อมเป็นไปเพื่อไม่เกื้อกูล เพื่อทุกข์ เมื่อนั้น ท่านทั้งหลาย<br>
  ควรละ(ธรรมเหล่านั้น)เสีย เพราะอาศัยคำที่เรากล่าวไว้นั้น เราจึงกล่าวไว้เช่นนั้น<br>
  มาเถิด สาฬหะและโรหนะ ท่านทั้งหลาย<br>
  อย่าปลงใจเชื่อด้วยการฟังตามกันมา<br>
  อย่าปลงใจเชื่อด้วยการถือสืบ ๆ กันมา<br>
  อย่าปลงใจเชื่อด้วยการเล่าลือ<br>
  อย่าปลงใจเชื่อด้วยการอ้างตำราหรือคัมภีร์<br>
  อย่าปลงใจเชื่อเพราะตรรกะ<br>
  อย่าปลงใจเชื่อเพราะการอนุมาน<br>
  อย่าปลงใจเชื่อด้วยการคิดตรองตามแนวเหตุผล<br>
  อย่าปลงใจเชื่อเพราะเข้าได้กับทฤษฏีที่พินิจไว้แล้ว<br>
  อย่าปลงใจเชื่อเพราะมองเห็นรูปลักษณะน่าจะเป็นไปได้<br>
  อย่าปลงใจเชื่อเพราะนับถือว่า ท่านสมณะนี้เป็นครูของเรา<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๖๖ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๖. สาฬหสูตร</p>
<p>
  สาฬหะและโรหนะ เมื่อใด ท่านทั้งหลายพึงรู้ด้วยตนเองเท่านั้นว่า ธรรม<br>
  เหล่านี้เป็นกุศล ธรรมเหล่านี้ไม่มีโทษ ธรรมเหล่านี้ผู้รู้สรรเสริญ ธรรมเหล่านี้ที่<br>
  บุคคลถือปฏิบัติบริบูรณ์แล้วย่อมเป็นไปเพื่อเกื้อกูล เพื่อสุข เมื่อนั้น ท่านทั้งหลาย<br>
  ควรเข้าถึง(ธรรมเหล่านั้น)อยู่เถิด<br>
  สาฬหะและโรหนะ ท่านทั้งหลายเข้าใจเรื่องนั้นอย่างไร คือ อโลภะมีอยู่หรือ<br>
  มี ท่านผู้เจริญ<br>
  สาฬหะและโรหนะ เราจะอธิบายคำนี้ว่า อนภิชฌา บุคคลผู้ไม่เพ่งเล็งอยาก<br>
  ได้ของเขานี้ เป็นผู้ไม่โลภ ไม่ฆ่าสัตว์ ไม่ลักทรัพย์ ไม่ล่วงเกินภรรยาของผู้อื่น
  ไม่<br>
  พูดเท็จ ชักชวนผู้อื่นเพื่อสิ่งที่เกื้อกูล เพื่อสุขบ้างหรือ<br>
  อย่างนั้น ท่านผู้เจริญ<br>
  สาฬหะและโรหนะ ท่านทั้งหลายเข้าใจเรื่องนั้นอย่างไร คือ อโทสะมีอยู่หรือ<br>
  มี ท่านผู้เจริญ<br>
  สาฬหะและโรหนะ เราจะอธิบายคำนี้ว่า อพยาบาท บุคคลผู้มีจิตไม่<br>
  พยาบาทนี้เป็นผู้ไม่คิดร้าย ไม่ฆ่าสัตว์ ไม่ลักทรัพย์ ไม่ล่วงเกินภรรยาของผู้อื่น
  ไม<br>
  พูดเท็จ ชักชวนผู้อื่นเพื่อสิ่งที่เกื้อกูล เพื่อสุขบ้างหรือ<br>
  อย่างนั้น ท่านผู้เจริญ<br>
  สาฬหะและโรหนะ ท่านทั้งหลายเข้าใจเรื่องนั้นอย่างไร คือ อโมหะมีอยู่หรือ<br>
  มี ท่านผู้เจริญ<br>
  สาฬหะและโรหนะ เราจะอธิบายคำนี้ว่า วิชชา บุคคลผู้มีวิชชานี้เป็นผู้<br>
  ไม่หลงอยู่ในความรู้นี้ ไม่ฆ่าสัตว์ ไม่ลักทรัพย์ ไม่ล่วงเกินภรรยาของผู้อื่น
  ไม่พูดเท็จ<br>
  ชักชวนผู้อื่นเพื่อสิ่งที่เกื้อกูล เพื่อสุขบ้างหรือ<br>
  อย่างนั้น ท่านผู้เจริญ<br>
  สาฬหะและโรหนะ ท่านทั้งหลายเข้าใจเรื่องนั้นอย่างไร ธรรมเหล่านี้เป็นกุศล<br>
  หรือเป็นอกุศล<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๖๗ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๖. สาฬหสูตร</p>
<p>
  เป็นกุศล ท่านผู้เจริญ<br>
  เป็นธรรมที่มีโทษหรือไม่มีโทษ<br>
  เป็นธรรมที่ไม่มีโทษ ท่านผู้เจริญ<br>
  เป็นธรรมที่ผู้รู้ติเตียนหรือผู้รู้สรรเสริญ<br>
  เป็นธรรมที่ผู้รู้สรรเสริญ ท่านผู้เจริญ<br>
  ธรรมเหล่านี้ที่บุคคลถือปฏิบัติบริบูรณ์แล้วย่อมเป็นไปเพื่อเกื้อกูล เพื่อสุข<br>
  หรือไม่ หรือท่านทั้งหลายมีความเข้าใจในเรื่องนี้อย่างไร<br>
  ธรรมเหล่านี้ที่บุคคลถือปฏิบัติบริบูรณ์แล้วย่อมเป็นไปเพื่อเกื้อกูล เพื่อสุข<br>
  พวกกระผมมีความเข้าใจในเรื่องนี้อย่างนี้ ท่านผู้เจริญ<br>
  ท่านพระนันทกะกล่าวว่า สาฬหะและโรหนะ เพราะเหตุนี้แล เราจึงได้กล่าว<br>
  ไว้ว่า มาเถิด ท่านสาฬหะและโรหนะ ท่านทั้งหลาย<br>
  อย่าปลงใจเชื่อด้วยการฟังตามกันมา<br>
  อย่าปลงใจเชื่อด้วยการถือสืบ ๆ กันมา<br>
  อย่าปลงใจเชื่อด้วยการเล่าลือ<br>
  อย่าปลงใจเชื่อด้วยการอ้างตำราหรือคัมภีร์<br>
  อย่าปลงใจเชื่อเพราะตรรกะ<br>
  อย่าปลงใจเชื่อเพราะการอนุมาน<br>
  อย่าปลงใจเชื่อด้วยการคิดตรองตามแนวเหตุผล<br>
  อย่าปลงใจเชื่อเพราะเข้าได้กับทฤษฎีที่พินิจไว้แล้ว<br>
  อย่าปลงใจเชื่อเพราะมองเห็นรูปลักษณะน่าจะเป็นไปได้<br>
  อย่าปลงใจเชื่อเพราะนับถือว่า ท่านสมณะนี้เป็นครูของเรา<br>
  สาฬหะและโรหนะ เมื่อใด ท่านทั้งหลายพึงรู้ด้วยตนเองเท่านั้นว่า ธรรม<br>
  เหล่านี้เป็นกุศล ธรรมเหล่านี้ไม่มีโทษ ธรรมเหล่านี้ผู้รู้สรรเสริญ ธรรมเหล่านี้ที่<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๖๘ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๖. สาฬหสูตร</p>
<p>
  บุคคลถือปฏิบัติบริบูรณ์แล้วย่อมเป็นไปเพื่อเกื้อกูล เพื่อสุข เมื่อนั้น ท่านทั้งหลาย<br>
  ควรเข้าถึง(ธรรมเหล่านั้น)อยู่เถิด เพราะอาศัยคำที่เรากล่าวไว้นั้น เราจึงกล่าวไว้<br>
  เช่นนั้น<br>
  สาฬหะและโรหนะ พระอริยสาวกนั้นปราศจากอภิชฌา ปราศจากพยาบาท<br>
  ไม่ลุ่มหลง มีสัมปชัญญะ มีสติมั่นคง มีเมตตาจิตแผ่ไปตลอดทิศที่ ๑ ทิศที่ ๒ ...
  ทิศ<br>
  ที่ ๓ ... ทิศที่ ๔ ... ทิศเบื้องบน ทิศเบื้องล่าง ทิศเฉียง แผ่ไปตลอดโลกทั่วทุกหมู่<br>
  เหล่าในที่ทุกสถานด้วยเมตตาจิตอันไพบูลย์ เป็นมหัคคตะ ไม่มีขอบเขต ไม่มีเวร ไม่<br>
  มีความเบียดเบียนอยู่ มีกรุณาจิต ฯลฯ มีมุทิตาจิต ฯลฯ มีอุเบกขาจิตแผ่ไปตลอด<br>
  ทิศที่ ๑ ทิศที่ ๒ ทิศที่ ๓ ทิศที่ ๔ ทิศเบื้องบน ทิศเบื้องล่าง ทิศเฉียง แผ่ไปตลอดโลก<br>
  ทั่วทุกหมู่เหล่าในที่ทุกสถานด้วยอุเบกขาจิตอันไพบูลย์ เป็นมหัคคตะ ไม่มีขอบเขต<br>
  ไม่มีเวร ไม่มีความเบียดเบียนอยู่ พระอริยสาวกนั้นรู้ชัดอย่างนี้ว่า ธรรมชาตินี้๑<br>
  มีอยู่ ธรรมอันทราม๒มีอยู่ ธรรมอันประณีต๓มีอยู่ การที่สัญญานี้สลัดออกอย่าง<br>
  ยอดเยี่ยม๔มีอยู่ เมื่อเธอรู้เห็นอยู่อย่างนี้ จิตย่อมหลุดพ้นจากกามาสวะ ภวาสวะ<br>
  และอวิชชาสวะ เมื่อจิตหลุดพ้นแล้วก็รู้ว่าหลุดพ้นแล้ว รู้ชัดว่า ชาติสิ้นแล้ว
  อยู่จบ<br>
  พรหมจรรย์แล้ว ทำกิจที่ควรทำเสร็จแล้ว ไม่มีกิจอื่นเพื่อความเป็นอย่างนี้อีกต่อไป<br>
  พระอริยสาวกนั้นรู้ชัดอย่างนี้ว่า เมื่อก่อนเรามีโลภะ เรื่องนั้นเป็นสิ่งไม่ดี<br>
  บัดนี้โลภะนั้นไม่มี เรื่องนั้นเป็นสิ่งที่ดี เมื่อก่อนเรามีโทสะ ฯลฯ เมื่อก่อนเรามีโมหะ<br>
  เรื่องนั้นเป็นสิ่งไม่ดี บัดนี้โมหะนั้นไม่มี เรื่องนั้นเป็นสิ่งที่ดี เธอไม่มีความทะยาน<br>
  อยาก ดับสนิทเยือกเย็น เสวยสุข มีตนเป็นประหนึ่งพรหมอยู่ในปัจจุบัน</p>
<p class="nc">
  สาฬหสูตรที่ ๖ จบ</p>
<p class="footer">เชิงอรรถ :<br>
  ๑ ธรรมชาตินี้ หมายถึงทุกขสัจ กล่าวคือขันธ์ ๕ (รูป เวทนา สัญญา สังขาร วิญญาณ)
  (องฺ.ติก.อ. ๒/<br>
  ๖๗/๒๐๔)<br>
  ๒ ธรรมอันทราม หมายถึงสมุทัยสัจ (องฺ.ติก.อ. ๒/๖๗/๒๐๔)<br>
  ๓ ธรรมอันประณีต หมายถึงมรรคสัจ (องฺ.ติก.อ. ๒/๖๗/๒๐๕)<br>
  ๔ การสลัดออกอย่างยอดเยี่ยม หมายถึงนิโรธสัจ (องฺ.ติก.อ. ๒/๖๗/๒๐๕)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๖๙ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๗. กถาวัตถุสูตร<br>
<br>
  ๗. กถาวัตถุสูตร<br>
  ว่าด้วยเรื่องที่ควรกล่าว</p>
<p>
  [๖๘] พระผู้มีพระภาคตรัสว่า ภิกษุทั้งหลาย กถาวัตถุ๑ ๓ ประการนี้<br>
  กถาวัตถุ ๓ ประการ อะไรบ้าง คือ<br>
  ๑. ควรกล่าวถ้อยคำย้อนอดีตกาลว่า อดีตกาลได้มีอย่างนี้<br>
  ๒. ควรกล่าวถ้อยคำมุ่งถึงอนาคตกาลว่า อนาคตกาลจักมีอย่างนี้<br>
  ๓. ควรกล่าวถ้อยคำสืบเนื่องกับปัจจุบันกาลว่า ปัจจุบันกาลมีอยู่อย่างนี้<br>
  ชาวโลกพึงรู้จักบุคคลได้ด้วยการมาร่วมประชุมสนทนากันว่า ผู้นี้ควรพูดด้วย<br>
  หรือไม่ควรพูดด้วย ถ้าบุคคลนี้ถูกถามปัญหา ไม่ตอบโดยนัยเดียวซึ่งปัญหาที่ควร<br>
  ตอบนัยเดียว ไม่จำแนกตอบซึ่งปัญหาที่ควรจำแนกตอบ ไม่ย้อนถามแล้วจึงตอบ<br>
  ปัญหาที่ควรย้อนถามแล้วจึงตอบ ไม่พักปัญหาที่ควรพักไว้ เมื่อเป็นอย่างนี้ บุคคลนี้<br>
  ชื่อว่า ผู้ไม่ควรพูดด้วย แต่ถ้าบุคคลนี้ถูกถามปัญหา ตอบโดยนัยเดียวซึ่งปัญหาที่<br>
  ควรตอบโดยนัยเดียว จำแนกตอบปัญหาที่ควรจำแนกตอบ ย้อนถามแล้วจึงตอบ<br>
  ปัญหาที่ควรย้อนถามแล้วจึงตอบ พักปัญหาที่ควรพักไว้ เมื่อเป็นอย่างนี้ บุคคลนี้ชื่อ<br>
  ว่า ผู้ควรพูดด้วย<br>
  ชาวโลกพึงรู้จักบุคคลได้ด้วยการมาร่วมประชุมสนทนากันว่า ผู้นี้ควรพูดด้วย<br>
  หรือไม่ควรพูดด้วย ถ้าบุคคลนี้ถูกถามปัญหา ไม่ตั้งมั่นอยู่ในฐานะและอฐานะ๒<br>
  ไม่ตั้งมั่นอยู่ในปริกัป๓ ไม่ตั้งมั่นอยู่ในเรื่องที่ควรรู้ ไม่ตั้งมั่นอยู่ในเรื่องปฏิบัติ
  เมื่อ<br>
  เป็นอย่างนี้ บุคคลนี้ชื่อว่า ผู้ไม่ควรพูดด้วย แต่ถ้าบุคคลนี้ถูกถามปัญหา ตั้งมั่น<br>
  อยู่ในฐานะและอฐานะ ตั้งมั่นอยู่ในปริกัป ตั้งมั่นอยู่ในเรื่องที่ควรรู้ ตั้งมั่นอยู่ใน<br>
  เรื่องปฏิบัติ เมื่อเป็นอย่างนี้ บุคคลนี้ชื่อว่า ผู้ควรพูดด้วย</p>
<p class="footer">เชิงอรรถ :<br>
  ๑ กถาวัตถุ หมายถึงเหตุที่นำมาอภิปราย นำมาเสวนากัน (องฺ.ติก.อ. ๒/๖๘/๒๐๕)<br>
  ๒ ไม่ตั้งมั่นอยู่ในฐานะและอฐานะ หมายถึงไม่ตั้งมั่นอยู่ในสิ่งที่มีเหตุและไม่มีเหตุ
  (องฺ.ติก.อ. ๒/๖๘/๒๐๖)<br>
  ๓ ไม่ตั้งมั่นอยู่ในปริกัป หมายถึงไม่ตั้งมั่นอยู่ในการถามการตอบปัญหา คือบุคคลผู้เตรียมถามปัญหา
  เมื่อ<br>
  ถูกอีกฝ่ายหนึ่งทักขึ้นก่อนจึงเลี่ยงไปถามปัญหาข้ออื่น และเมื่อถูกถามปัญหาก็ครุ่นคิดที่จะตอบปัญหานั้น<br>
  แต่เมื่อถูกอีกฝ่ายหนึ่งทักเข้า จึงเลี่ยงไปตอบปัญหาอื่นอีกเสีย (องฺ.ติก.อ. ๒/๖๘/๒๐๖)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๗๐ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๗. กถาวัตถุสูตร</p>
<p>
  ชาวโลกพึงรู้จักบุคคลได้ด้วยการมาร่วมประชุมสนทนากันว่า ผู้นี้ควรพูดด้วย<br>
  หรือไม่ควรพูดด้วย ถ้าบุคคลนี้ถูกถามปัญหา พูดกลบเกลื่อน พูดนอกเรื่อง แสดง<br>
  อาการโกรธ ขัดเคือง และไม่พอใจ เมื่อเป็นอย่างนี้ บุคคลนี้ชื่อว่า ผู้ไม่ควรพูด<br>
  ด้วย แต่ถ้าบุคคลนี้ถูกถามปัญหา ไม่พูดกลบเกลื่อน ไม่พูดนอกเรื่อง ไม่แสดง<br>
  อาการโกรธ ขัดเคือง และไม่พอใจ เมื่อเป็นอย่างนี้ บุคคลนี้ชื่อว่า ผู้ควรพูดด้วย<br>
  ชาวโลกพึงรู้จักบุคคลได้ด้วยการมาร่วมประชุมสนทนากันว่า ผู้นี้ควรพูดด้วย<br>
  หรือไม่ควรพูดด้วย ถ้าบุคคลนี้ถูกถามปัญหา พูดฟุ้งเฟ้อ พูดย่ำยี พูดหัวเราะเยาะ<br>
  คอยจับผิด เมื่อเป็นอย่างนี้ บุคคลนี้ชื่อว่า ผู้ไม่ควรพูดด้วย แต่ถ้าบุคคลนี้ถูกถาม<br>
  ปัญหา ไม่พูดฟุ้งเฟ้อ ไม่พูดย่ำยี ไม่พูดหัวเราะเยาะ ไม่คอยจับผิด เมื่อเป็นอย่างนี้<br>
  บุคคลนี้ชื่อว่า ผู้ควรพูดด้วย<br>
  ชาวโลกพึงรู้จักบุคคลได้ด้วยการมาร่วมประชุมสนทนากันว่า ผู้นี้มีอุปนิสัย๑<br>
  หรือไม่มีอุปนิสัย บุคคลผู้ไม่เงี่ยหูฟัง ชื่อว่า ไม่มีอุปนิสัย บุคคลผู้เงี่ยหูฟังชื่อว่า<br>
  มีอุปนิสัย บุคคลนั้นผู้มีอุปนิสัยย่อมรู้ธรรมอย่างหนึ่ง กำหนดรู้ธรรมอย่างหนึ่ง
  ละ<br>
  ธรรมอย่างหนึ่ง ทำให้แจ้งธรรมอย่างหนึ่ง เขาเมื่อรู้ยิ่งธรรมอย่างหนึ่ง กำหนดรู้<br>
  ธรรมอย่างหนึ่ง ละธรรมอย่างหนึ่ง ทำให้แจ้งธรรมอย่างหนึ่ง ย่อมสัมผัสความ<br>
  หลุดพ้นโดยชอบ การสนทนากันมีประโยชน์อย่างนี้ การปรึกษากันมีประโยชน์<br>
  อย่างนี้ อุปนิสัยมีประโยชน์อย่างนี้ การเงี่ยหูฟังมีประโยชน์อย่างนี้ คือ ความหลุด<br>
  พ้นแห่งจิตเพราะความไม่ถือมั่น<br>
  ชนเหล่าใดเป็นคนมักโกรธ<br>
  ฟุ้งซ่าน โอ้อวด พูดเพ้อเจ้อ<br>
  ชนเหล่านั้นชื่อว่ายึดถือถ้อยคำที่ไม่ประเสริฐ<br>
  มองดูเรื่องผิดพลาดของกันและกัน<br>
  ชนเหล่าใดชื่นชมทุพภาษิต ความพลั้งพลาด<br>
  ความหลงลืม ความพ่ายแพ้ของกันและกัน<br>
  พระอริยะไม่พูดถึงเรื่องนั้นของชนเหล่านั้น</p>
<p class="footer">เชิงอรรถ :<br>
  ๑ อุปนิสัย หมายถึงปัจจัยส่งเสริมที่สั่งสมไว้ในอดีต (องฺ.ติก.อ. ๒/๖๘/๒๐๙)<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๗๑ }</p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๘. อัญญติตถิยสูตร</p>
<p>
  แต่ถ้าบัณฑิตรู้จักกาลอันเหมาะสมแล้ว<br>
  ประสงค์จะพูด ควรมีความรู้ ไม่โกรธ ไม่ฟุ้งซ่าน<br>
  ไม่โอ้อวด ไม่ใจเบาหุนหันพลันแล่น ไม่คอยจับผิด<br>
  พูดแต่เรื่องที่เกี่ยวกับบุคคลผู้ดำรงอยู่ในธรรม<br>
  เป็นเรื่องที่พระอริยะประพฤติกันมา<br>
  เพราะรู้ทั่วถึงโดยชอบ เขาไม่พูดริษยา<br>
  บุคคลควรชื่นชมถ้อยคำที่เป็นสุภาษิต<br>
  ไม่ควรเลื่อมใสถ้อยคำที่เป็นทุพภาษิต<br>
  ไม่ควรใส่ใจถึงความแข่งดี<br>
  และไม่ควรคอยจับผิด ไม่ควรพูดทับถม<br>
  ไม่ควรพูดย่ำยี ไม่ควรพูดเหลาะแหละ<br>
  เพื่อความรู้ เพื่อความเลื่อมใส<br>
  สัตบุรุษทั้งหลายจึงมีการปรึกษากัน<br>
  พระอริยะทั้งหลายย่อมปรึกษากันเช่นนั้นแล<br>
  นี้เป็นการปรึกษากันของพระอริยะทั้งหลาย<br>
  บุคคลผู้มีปัญญารู้เรื่องนี้แล้ว<br>
  ไม่ควรถือตัว ควรปรึกษากัน</p>

<p class="nc">
  กถาวัตถุสูตรที่ ๗ จบ<br>
<br>
๘. อัญญติตถิยสูตร<br>
  ว่าด้วยพวกอัญเดียรถีย์</p>
<p>
  [๖๙] พระผู้มีพระภาคตรัสว่า ภิกษุทั้งหลาย ถ้าพวกอัญเดียรถีย์ปริพาชก<br>
  พึงถามอย่างนี้ว่า<br>
  ท่านทั้งหลาย ธรรม ๓ ประการนี้ คือ (๑) ราคะ(ความกำหนัด) (๒) โทสะ<br>
  (ความคิดประทุษร้าย) (๓) โมหะ(ความหลง) ท่านทั้งหลาย ธรรม ๓ ประการนี้<br>
  แล ธรรม ๓ ประการนี้มีความแปลกกันอย่างไร มีคำอธิบายอย่างไร มีความต่างกัน<br>
  อย่างไร<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๗๒ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๘. อัญญติตถิยสูตร</p>
<p>
  เธอทั้งหลายถูกถามอย่างนี้ พึงตอบพวกเขาอย่างไร<br>
  ภิกษุเหล่านั้นกราบทูลว่า ข้าแต่พระองค์ผู้เจริญ ธรรมของข้าพระองค์ทั้งหลาย<br>
  มีพระผู้มีพระภาคเป็นหลัก มีพระผู้มีพระภาคเป็นผู้นำ มีพระผู้มีพระภาคเป็นที่พึ่ง<br>
  ข้าแต่พระองค์ผู้เจริญ ขอประทานวโรกาส เฉพาะพระผู้มีพระภาคเท่านั้นที่จะทรง<br>
  อธิบายเนื้อความแห่งภาษิตนั้นให้แจ่มแจ้งได้ ภิกษุทั้งหลายฟังต่อจากพระผู้มีพระ<br>
  ภาคแล้วจักทรงจำไว้<br>
  พระผู้มีพระภาคตรัสว่า ภิกษุทั้งหลาย ถ้าเช่นนั้น เธอทั้งหลายจงฟัง จงใส่ใจ<br>
  ให้ดี เราจักกล่าว ภิกษุเหล่านั้นทูลรับสนองพระดำรัสแล้ว พระผู้มีพระภาคจึงได้<br>
  ตรัสเรื่องนี้ว่า<br>
  ถ้าพวกอัญเดียรถีย์ปริพาชกพึงถามอย่างนี้ว่า ท่านทั้งหลาย ธรรม ๓ ประการ<br>
  นี้ คือ (๑) ราคะ (๒) โทสะ (๓) โมหะ ท่านทั้งหลาย ธรรม ๓ ประการนี้แล ธรรม<br>
  ๓ ประการนี้มีความแปลกกันอย่างไร มีคำอธิบายอย่างไร มีความต่างกันอย่างไร<br>
  เธอทั้งหลายถูกถามอย่างนี้พึงตอบพวกเขาอย่างนี้ว่า ราคะมีโทษน้อยแต่<br>
  คลายช้า โทสะมีโทษมากแต่คลายเร็ว โมหะมีโทษมากและคลายช้า<br>
  ถ้าพวกอัญเดียรถีย์ปริพาชกพึงถามอย่างนี้ว่า อะไรเป็นเหตุเป็นปัจจัยให้ราคะ<br>
  ที่ยังไม่เกิดขึ้นก็เกิดขึ้น หรือที่เกิดขึ้นแล้วก็เป็นไปเพื่อความเจริญไพบูลย์ยิ่งขึ้น<br>
  เธอทั้งหลายพึงตอบว่า สุภนิมิต เมื่อมนสิการสุภนิมิตโดยไม่แยบคาย<br>
  ราคะที่ยังไม่เกิดขึ้นก็เกิดขึ้น หรือที่เกิดขึ้นแล้วก็เป็นไปเพื่อความเจริญไพบูลย์ยิ่งขึ้น<br>
  นี้แลเป็นเหตุเป็นปัจจัยให้ราคะที่ยังไม่เกิดขึ้นก็เกิดขึ้น หรือที่เกิดขึ้นแล้วก็เป็นไปเพื่อ<br>
  ความเจริญไพบูลย์ยิ่งขึ้น<br>
  ถ้าพวกอัญเดียรถีย์ปริพาชกพึงถามอย่างนี้ว่า อะไรเป็นเหตุเป็นปัจจัยให้โทสะ<br>
  ที่ยังไม่เกิดขึ้นก็เกิดขึ้น หรือที่เกิดขึ้นแล้วก็เป็นไปเพื่อความเจริญไพบูลย์ยิ่งขึ้น<br>
  เธอทั้งหลายพึงตอบว่า ปฏิฆนิมิต เมื่อมนสิการปฏิฆนิมิตโดยไม่แยบคาย<br>
  โทสะที่ยังไม่เกิดขึ้นก็เกิดขึ้น หรือที่เกิดขึ้นแล้วก็เป็นไปเพื่อความเจริญไพบูลย์ยิ่งขึ้น<br>
  นี้แลเป็นเหตุเป็นปัจจัยให้โทสะที่ยังไม่เกิดขึ้นก็เกิดขึ้น หรือที่เกิดขึ้นแล้วก็เป็นไปเพื่อ<br>
  ความเจริญไพบูลย์ยิ่งขึ้น<br>
  <br><span class="footer">{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๗๓ }</span></p>
<hr><p class="nc">
  พระสุตตัตนตปิฎก อังคุตตรนิกาย ติกนิบาต [๒. ทุติยปัณณาสก์]<br>
๒. มหาวรรค ๘. อัญญติตถิยสูตร</p>
<p>
  ถ้าพวกอัญเดียรถีย์ปริพาชกพึงถามอย่างนี้ว่า อะไรเป็นเหตุเป็นปัจจัยให้โมหะ<br>
  ที่ยังไม่เกิดขึ้นก็เกิดขึ้น หรือที่เกิดขึ้นแล้วก็เป็นไปเพื่อความเจริญไพบูลย์ยิ่งขึ้น<br>
  เธอทั้งหลายพึงตอบว่า อโยนิโสมนสิการ เมื่อมนสิการโดยไม่แยบคาย<br>
  โมหะที่ยังไม่เกิดขึ้นก็เกิดขึ้น หรือที่เกิดขึ้นแล้วก็เป็นไปเพื่อความเจริญไพบูลย์ยิ่งขึ้น<br>
  นี้แลเป็นเหตุเป็นปัจจัยให้โมหะที่ยังไม่เกิดขึ้นก็เกิดขึ้น หรือที่เกิดขึ้นแล้วก็เป็นไปเพื่อ<br>
  ความเจริญไพบูลย์ยิ่งขึ้น<br>
  ถ้าพวกอัญเดียรถีย์ปริพาชกพึงถามอย่างนี้ว่า อะไรเป็นเหตุเป็นปัจจัยให้ราคะ<br>
  ที่ยังไม่เกิดขึ้นก็ไม่เกิดขึ้น หรือที่เกิดขึ้นแล้วก็ละได้<br>
  เธอทั้งหลายพึงตอบว่า อสุภนิมิต เมื่อมนสิการอสุภนิมิตโดยแยบคาย ราคะ<br>
  ที่ยังไม่เกิดขึ้นก็ไม่เกิดขึ้น หรือที่เกิดขึ้นแล้วก็ละได้ นี้แลเป็นเหตุเป็นปัจจัยให้ราคะที่<br>
  ยังไม่เกิดขึ้นก็ไม่เกิดขึ้น หรือที่เกิดขึ้นแล้วก็ละได้<br>
  ถ้าพวกอัญเดียรถีย์ปริพาชกพึงถามอย่างนี้ว่า อะไรเป็นเหตุเป็นปัจจัยให้โทสะ<br>
  ที่ยังไม่เกิดขึ้นก็ไม่เกิดขึ้น หรือที่เกิดขึ้นแล้วก็ละได้<br>
  เธอทั้งหลายพึงตอบว่า เมตตาเจโตวิมุตติ๑ เมื่อมนสิการเมตตาเจโตวิมุตติ<br>
  โดยแยบคาย โทสะที่ยังไม่เกิดขึ้นก็ไม่เกิดขึ้น หรือที่เกิดขึ้นแล้วก็ละได้ นี้แลเป็นเหตุ<br>
  เป็นปัจจัยให้โทสะที่ยังไม่เกิดขึ้นก็ไม่เกิดขึ้น หรือที่เกิดขึ้นแล้วก็ละได้<br>
  ถ้าพวกอัญเดียรถีย์ปริพาชกพึงถามอย่างนี้ว่า อะไรเป็นเหตุเป็นปัจจัยให้โมหะ<br>
  ที่ยังไม่เกิดขึ้นก็ไม่เกิดขึ้น หรือที่เกิดขึ้นแล้วก็ละได้<br>
  เธอทั้งหลายพึงตอบว่า โยนิโสมนสิการ เมื่อมนสิการโดยแยบคาย โมหะ<br>
  ที่ยังไม่เกิดขึ้นก็ไม่เกิดขึ้น หรือที่เกิดขึ้นแล้วก็ละได้ นี้แลเป็นเหตุเป็นปัจจัยให้โมหะที่<br>
  ยังไม่เกิดขึ้นก็ไม่เกิดขึ้น หรือที่เกิดขึ้นแล้วก็ละได้</p>
<p class="nc">
  อัญญติตถิยสูตรที่ ๘ จบ</p>
<p class="footer">เชิงอรรถ :<br>
  ๑ ดูเชิงอรรถที่ ๑ ข้อ ๑๗ เอกกนิบาต หน้า ๔ ในเล่มนี้<br>
  <br>{ที่มา : โปรแกรมพระไตรปิฎกภาษาไทย ฉบับมหาจุฬาลงกรณราชวิทยาลัย เล่ม : ๒๐ หน้า
  :๒๗๔ }</p>
<hr><p class="nc"><a href="tpd20-3.htm" >&gt;&gt;&gt;&gt;&gt; หน้าต่อไป &gt;&gt;&gt;&gt;&gt;</a></p>
<p><br>
</p>
<br>
<br>
<br>

  </div>
</div>
<br>
<br>
<br>
<br>
<br><br>
สามารถดูแบบ online ได้ที่<br><a href="http://tripitaka-online.blogspot.com/" target="_blank">http://<wbr></wbr>tripitaka<wbr></wbr>-online.<wbr></wbr>blogspot<wbr></wbr>.com</a><br><br><br><br>
</body></html>